iako se to čini neverovatno, već u preistorijsko doba bilo je veza, između balkanskog poluostrva i britanskih ostrva. na te veze prvi je skrenuo pažnju, u engleskoj, prof. gordon childe. posle rata, prof. childe otišao je u australiju. izvršio je samoubistvo, padom sa stene. te veze, naročito je isticao, za vreme rata, biolog prof. helden, sin čuvenog ministra vojnog iz prvog rata. prof. haldane bio je još poznatiji marksist, nego prof. childe. u jednom svom popularno pisanom članku on je čak britanska ostrva obeležio kao kolonije jugoslavije u preistorijsko doba. zbog te butade bio je jako kritikovan od najpoznatijeg arheologa engleske, naših dana, gđe jaquetta hawkes, koja je žena čuvenog pisca, pristley. prof. haldane napustio je englesku, davši jednu vrlo oštru izjavu protiv svoje otadžbine. sad se nalazi na jednom univerzitetu u indiji. zajedničku kulturu balkanskog poluostrva i britanskih ostrva, u preistorijsko doba, naročito je podvukao, u ozbiljnoj literaturi, irski arheolog, prof. macalister. kao metropolu te kulture u preistorijsko doba označio je vinču. čitaoca ovih redova najviše je zanimala veza koja postoji između balkana, i britanskih ostrva, za vreme kelta. uveren je da u preistorijsko doba postoje, vendske, substrate u stanovništvu britanskih ostrva. ilirske je prvi naslutio, kao što je poznato, prof. novotni. te ilirske veze, u preistorijskoj umetnosti, priznaje i pomenuta jaquetta hawkes, kao i poznati autoritet u arheologiji britanskoj, njen bivši muž, prof. chrystopher hawkes. kao i poznati arheolog indije prof. stuart piggot. svi oni priznaju najranije, ilirske, tragove u preistorijskom dobu britanskih ostrva. te veze imaju i svoju literarnu prošlost koja, u stvari, nije nova. već i nekoliko antičkih istoričara pominjalo je veze između britanskih ostrva i nekih, danas slavenskih, krajeva evrope. naročito rusije. tacit, u svojoj knjizi o germaniji, kaže, da je jezik, kojim se govori na obali baltičkog mora, tamo gde stanuju aesti, sličan jeziku kojim govore britanci. a geograf strabon nalazi da su institucije na britanskim ostrvima, slične samotračkim. čitalac ovih redova želi, u ovom svom prvom čitanju o tim vezama, samo toliko da upozori na vendske tragove u preistorijskoj toponimiji britanskih ostrva. na toponimiju koja nesumnjivo seća na skitska, ilirska, vendska, imena mesta. kuriozitet je da su već hroničari srednjeg veka primetili to. ti hroničari su zastupali tezu da je stanovništvo britanskih ostrva poreklom iz skitije, današnje rusije i sa istoka. u takozvanoj anglosaksonskoj hronici, kaže se, da su preistorijski stanovnici britanskih ostrva poreklom iz armenije. isidor iz sevilje, u vi veku kaže, da su preistorijski stanovnici škotske, picti došli iz skitije. bede, u svojoj istoriji anglijskog naroda, i anglijske crkve, ponavlja isidora. kaže. cente pictorum de scythia. ta teza se zastupala, sve do vremena kraljice viktorije, u engleskoj, i naučnoj i u popularnoj literaturi. romantik walter scott zastao je pred istovetnim običajima gatanja iz plećke kod starih škotlanđana i afgana. istoričar pinkerton je verovao da su keltski sveštenici, druide, isto što i bramini indijski. robert munro da su škoti bili skiti. moderna arheologija, razume se, pre prošlog rata, odbacila je sve te teze, kao legende. te sličnosti su protumačene kao zbor legendarnih ostataka iz lingvističkih, eponimičnih, predanja, kod starih škota, kod starih velšana i starih iraca, ali ne kao arheološka fakta. zanimljivo je, međutim, da je savremena arheologija u engleskoj mnogo šta, iz tih teza, morala da ponovi, kao naučna fakta. na primer tu tezu o vezama između preistorije britanskih ostrva i skitije. za vreme prošlog rata, na primer, ta nova zvezda engleske arheologije, pomenuta gđa jaquetta hawkes, u pitanju naseljavanja britanskih ostrva u preistorijsko doba, zastupa tezu imigracija iz bretanje i vandeje vandee u francuskoj. a za te došljake, izričito, kaže, da su bili, veneti, i iliri. trag kelta, u imenima britanskih reka i ostrva, nije mnogo poznat u javnosti, ni na britanskim ostrvima, van krugova arheologa. taj trag, međutim, zaslužuje pažnju i naših arheologa. već samim tim da je, neverovatno, slavofon. to neće biti zasluga scriba srednjeg veka. evo kakva sam imena nalazio u arheologiji škotske, engleske, irske, velsa, u keltska i antička vremena, i na antičkim, geografskim kartama britanskih ostrva. liig, varar, cenen, drem, murav, cegin, cethen, don, limina, voyan, vechan, lagan, tama, idris, lab, ultava, thaya, malena, machno, nen, vedra, sochan, prosen, braid, iscir, tuessis, bar, bach, dobronos, bingos, peukh, oboka, tolka, stour, waya, thamesis, nith, buna, mur, derwent, ram. a u imenima potoka, na primer. tromie, malkie. i za osnovca u arheologiji ta imena moraju biti zaprepašćujuće slavofona. i pored latinskog prepisa o izvorima i na geografskim kartama i u hronikama, običnom analizom, svaki će naći odgovarajuća imena, čak i synonime za ta imena u našim rekama, od starina. na primer. liig, sa istim značenjem, keltskim, u našem ljigu. u starovelškom je protumačen kao utoka reke koja je blatna. a river mouth ending in mood. pored te reči, za utoku, na antičkim kartama, ovde, javlja se i usc. protumačeno je kao sinonim za istu hidrografsku pojavu, za ušće. i ako jedan britanski arheolog predlaže, baskijsko, alarodijsko, tumačenje, jasno je da je kod nas ostavila ta reč keltski trag. varar, vardanos, javlja se na kartama već u skitiji, južnoj rusiji, u blizini varoši kerč. kao i u kubanu. a nalazi se docnije u makedoniji. koren tog imena je keltski. za vodu. drem, murav, imaju synonime u slavenskim murama, morišima, mravama. cegin i cethea ostavili su traga u crnoj gori, i dalmaciji. limina je latinizirani synonim za lim. rečica u kentu. irski boyan ne treba ni tumačiti. veshan, i vechan, su protumačeni u britanskoj keltskoj toponimiji kao hladne reke. kao i naš zvechan. lagan i tama su, bez daljega, upadljivo slavofoni. idris je ostavio ime jednoj reci istre. lab je poznato ime slavenskih reka. ultava je vltava. česka je eminentno keltska zemlja u preistoriji. upadljivo su slavofoni i thaya i machno. nen ima traga u dalmaciji. prosen, u v. brit. protumačen je kao senovit, shadowy, a ima ga tako i u sloveniji. iscir je ostavio trag u bugarskoj. i u imenu dunava. tuessis je tisa. grčki pathisos. wedra i wear su jasno slavofoni, a nemaju anglosaksonskog tumačenja. sochan je naša soča. dobronos nema tumačenja saksonskog. a slavofoni su, naročito za ruse, i birgos, i oboka i tolka. peukh je pek, zlatonosni, pek. tako je protumačen i u engleskoj. stour i waya su zanimljivi u slovačkoj. javljaju se u reči i imena reka. vah, gway, wye. nith, keltski je protumačen kao virovit wirrling. nalazi se u našoj reči za vir, a isto tako je sačuvan i u srbiji, kao i ness, nesae, nith, naissus, danas nišava. buna, bana, bonatia, u staroj irskoj, ostavila je traga u korenu reka i kod nas, kao i boyan. murev, muravia, ovdašnja, u imenu slavenskih reka na više mesta. murev je, na primer, utoka u varar, već kod ptolomeja. a morava je zapisana tako u češkoj već godine 822. derwent i ram, nisu samo slavofoni, nego ih ima i u bosni, eminentno keltskoj zemlji u preistoriji. keltski koreni u nazivu svih tih reka, u evropi, iz preistorije, sami po sebi možda i ne bi bili toliko čudnovati za nas, kao substrat. ono što je začuđavajuće, to je njihova jaka slavofonost. ako se uz ta imena reka na britanskim ostrvima naročito u škotskoj prosto ispišu imena naših reka, uopšte slavenskih reka, počev od herodota, rezultat je još čudniji. ister, ca boristhenes, ca tanais, ca don, nalaze se i u škotskoj. evo na primer, kako imena naših reka, staju pored ovih na britanskim ostrvima iz keltskog doba. mur, sora, kokra, sutla, sana, una, korana, idris, soča, dragona, drava, dobra, koritnjača, krka, koruna, arsa, vipava, lika, cetina, ukrina, spreča, lim, drim, isker, osma, vid, lab, karaš, tamna, pek, morača, bojana, vardar, nis, buna. sva su keltskog korena i porekla. jedino će za ibar, možda, profesor oštir imati pravo da je alarodijskog porekla. i druge reči hidrografske na britanskim ostrvima zvuče slavofono, kad su iz keltskog doba. var, bara, mochar, su sinonimi i naših reči. teško da su to transkripcije scriba. svakako da u imenima i naših i britanskih reka možda ima još starijeg sanskritskog korena, i sanskritskih veza kao na primer. arun, cutch, tamar, kerka, sutla, koje i danas još žive u indiji, ali teško da je slavofonost keltskih i naših imena reka slučajna. po mom mišljenju to su znaci preistorijskih dodira i veza. ta ista pojava srodnosti, fonetike, i korena, postoji i u imenima naših i britanskih ostrva na starim geografskim kartama. ptolomej, na primer, beleži u velikoj britaniji, sledeća imena ostrva. šoa, hinba, olanig, ebuda, monarina, mul, scarba, jura, golin, ulva, bol, ram, barra, gorbal. sve su ta imena iz doba tajanstvenih picta pictoni, pictavi, čije poreklo nije protumačeno ni danas, a o kojima se uopšte tako malo zna. teško je zamisliti da je ptolomej prosto izmišljao imena ostrva. pitanje ostaje. ko su bili picti? teško je zamisliti da su britanski antikvari prosto izmišljali slavenska imena. mi. mislimo da se pored grčkog korena, i kod nas, na jadranu, u imenima ostrva, nalazi keltski trag. ovde to daje arheolozima mnogo glavobolja. profesor chadwick, čuveni arheolog škotske, pita se šta znače imena malih škotskih rečica prastarih vremena. lado i malena. kaže da su šašava. simply fun. mi mislimo da su slavenska. u svakom slučaju u velikoj britaniji posle toliko godina, proučavanja, tih arheoloških nomenklatura, mi smo želeli da zainteresujemo naše arheologe i naše slušaoce za ovaj fenomen. čuveni ruski profesor šahmatov prvi je ukazao na keltski trag u slavenskoj filologiji. preistorijski. mi mislimo da naši arheolozi treba tim putem da nastave. čekaju ih velika iznenađenja na tom putu u keltsku preistoriju i naročito u pitanju. ko su bili picti? o tome pak da je keltski trag upadljiv na našem tlu i u imenima ostrva na jadranu, dovoljno je uporediti imena keltske britanije koja sam naveo i imena naših ostrva. boa, solta, silba, skarda, premuda, olint, oruda, kornat, olib, bol, vir, golin, lagan, mul, skorza, maon, ulian, murter, tun, sestrun, brač, arduba, gardun, unice, skakan, laganj, rivanj, pasman, oriule, ist, tim, mazurina, sipan, lopud, a mogao bih navesti i druga. sva su keltskog porekla. neka još žive u imenu škotskih i irskih ostrva. to ne mogu biti slučajnosti. danas se svi britanski arheolozi slažu u tezi da je keltsko stanovništvo britanskih ostrva, u kornvalu cornwal i irskoj prešlo u preistorijsko vreme, iz bretanje. i vandeje. ne može biti sumnje što se tiče veza sa vandejom. još i u doba kada je živeo caesar, vandeja je bila vendska. bretanja je isto tako vekovima keltska. taj keltski, bretonski, govor, nošnja stanovništva u bretanji, ceo folklor, čudnovato liče i na slavenske tragove. kad su nedavno u francuskoj, francuski arheolozi proučili iskopine i folklor, na primer, guemene, upozorili su da su naišli na trag slavena. on u trouve un souvenir des slaves. trag je bio vendski, kao i na britanskim ostrvima. poslednji, sjajni, keltski grobovi nađeni su u kraljevskom grobu u mestu vix. francuski arheolozi su taj trag nazvali sarmatskim. profesor joffrou, iz muzeja u mestu chatillion, na seni, rekao je. možda su skitski. prilikom proučavanja te migracije iz vandeje u cornualiju, pisac ovih redaka, bio je začuđen metamorfozom toponimije i imena koja je nalazio, na toj obali francuskoj, otkud je stanovništvo keltske engleske, očigledno došlo. obala, preko puta britanskih ostrva, naziva se u preistorijskim spiskovima. vendska. na kartama. armorica. reč je ne samo bretonska, keltska, armoric. nego, očigledno slavofona. u takozvanoj legendi stvaranja sveta, vavilona, 280. pre naše ere more je ommoroca. kod chaldejaca reč je thalatth, a to je thalassa grka. talas u slavenskim jezicima. zemlja kraj mora, pomorje, međutim, tačno je ona obala, u poljskoj na baltiku, i u jadranu, gde se nalazi vendsko more, zalivi vendski, na antičkim kartama. u ratovima karla velikog, protiv wiltza, i sorba, te zemlje u poljskoj još uvek nazivaju obalom pomorana. međutim, u takozvanoj knjizi invazija irske, prema pomenutom profesoru iz dublina, čuvenom arheologu, koji se zove macalister, ti doseljenici, iz vandeje, nazivaju se fomorians. reč nema tumačenja. irski arheolog, maccullogh, ide tako daleko, da kaže, da je to ime značilo demone morske i da je fantazija fancifull. prema našem mišljenju, sve su to etape vendskog pomeranja sa istoka prema zapadu. vendska imena mesta i plemena, tribalna, prvi put se javljaju daleko na severu. finci nazivaju ruse. venaya. kraljevi švedski krunišu se za kralja venda. u takozvanoj sagi orknejskih ostrva god. 995 još uvek kažu, za sina olafa trygvia, da je došao. iz zemlje venda. vendska plemena, wiltza, veltae, nalaze se isprva, na obali baltika, kod tacita. wiltze, zatim, nalazimo na elbi. zatim ih ima u francuskoj. najzad u engleskoj, gde jedna antička pokrajina nosi njihovo ime. wiltshire. takozvani vendski zaliv nalazimo, prvo, kod danziga. gdanska. zatim kod jezera constance. takozvane vendske planine, prvo, duž crnog mora. zatim je to, ime, na kartama za karpate. a zatim za alpe, provincije noricum. današnja austrija. pleme pod imenom vanira, nalazimo, prvo, u danskoj, u jitlandu. docnije se vide na kartama u irskoj. prema našem mišljenju to nisu izmišljotine antikvara, nego migracije. pomenuti arheolog, gospođa hoks, kaže i sama da su iliri prešli na britanska ostrva, zbog poznatog nagona, gladi za zemljištem, koje je tipično u ilirskim plemenima. to je tačno. uzrok je, svakako, mnogobrojnost tih naroda. već je jordanes zabeležio, da su vendi bili, mnogobrojan narod. natio populosa. u svakom slučaju, pomeranje na zapad, tih vendskih tragova, sasvim je očevidno na antičkim kartama. vendelicie, veltidene, augusta vindelicorumi ce nalaze, neko vreme, na kartama nemačke, zatim švajcarske, najzad belgije. slabo je verovatno da to mogu biti arhaizacije pisara. zanimljivo je kretanje naroda koje antičke karte imaju pod imenom. boii. prvo ih nalazimo tamo gde su danas lužički srbi, zatim u češkoj, i duž dunava, zatim i na rajni, najzad, u onom delu francuske, koje se zvalo pays de bush. sa njima su i meduli, koji su, sasvim sigurno, vendi. slično pomeranje vendsko pokazuje i pomeranje imena mesta antičke rhaecije. prvo su u današnjoj austriji, zatim u ladinskim alpima, zatim u galiji. grgur turski piše, za varoš reze, još, da je. ratiatum, vicus ratiensis. pomenuti, prvi, istoričar, engleza, bid vede kaže. u germaniji je bilo više naroda, između kojih su angli i saksonci došli u britaniju... a među tam narodima pominje i rugije i boructane i hunne... ma koliko to bio galimatias bidovih nomenclatura, kojima se u njegovo doba ne treba čuditi, vidi se da je za njega migracija sa baltika i iz germanije, na britanska ostrva, sasvim razumljiva pojava. veliki norveški filolog, profesor somerfeld, koji je, za vreme rata kao i pisac ovih redova, radio u londonu u izvesnoj komisiji, kaže. mesto anglosaksonaca na baltiku zauzeli su slaveni. po našem mišljenju sličnih premeštaja bilo je i pre toga. za našeg čitaoca biće zanimljivo, da vidi, na primer nomenclaturu keltskih i vendskih plemena, koja se nalaze na rimskim kartama u engleskoj i škotskoj, irskoj i u velsu. boduni, dobuni, dumnoni, cornovii, carni, carnuti, morini, boristheni, cotti, coritani, lugai, ladeni, miathi, rhuteni, moravii. sva ta plemena nalaze se i u vendskoj i slavenskoj preistoriji, a slabo je verovatno, da su plod antikvarnih studija i rekonstrukcija prošlosti raznih scriba. otkud je moguće da su ti antikvari i pisari birali baš vendska imena, u rimsko doba? za pleme, pod imenom miathi, dio kaže. da se pri odbrani i povlačenju sklanja u baruštine do grla, i provede, skriveno, tako, po nekoliko dana bez hrane. vendi su za nemačku arheologiju, očigledno iz političkih razloga, bili dugo neslaveni. za rusku arheologiju protoslaveni. za engleske arheologe na primer za čuvenog profesora minns vendi su bez sumnje slaveni. prof. maver, poznati filolog, pristaje da ih ubroji u protoslavene. u svakom slučaju, za našeg čitaoca, i naše arheologe, biće zanimljivo da vide migracije i imena pomenutih antičkih plemena u englesku, ili bar prema zapadu. herodot, na primer, nalazi bodune, na donu, a ptolomej pomenute rhutene, prvo u takozvanim vendskim brdima iza crnog mora, a zatim u karpatima i najzad u caesarovoj galiji, na pirinejima. teško je smatrati toponimiju caesara za izmišljotinu. carni su ostavili traga u toponimiji austrije, u carinthiji, u carantanumu, u vendskoj carnioli, koja je danas slovenija, a na britanskim ostrvima taj trag se nalazi u cornualiji, današnjem kornvalu. najstariji ruski hroničar, nestor, spominje ih, kao horutane, prvo u karpatima, zatim na balkanu. za boristhene, kaže tacit. agricola njegov tast povede svoju armiju u zemlju boresta. na granici škotske. ruski istoričar, profesor vernadsky, pominje ih na dnjepru. na balkanu ih nalazimo kao pleme. brsjaci. trag coritana ostao je u sloveniji, duž koritnika, a trag miatha u albaniji. teško je dakle primiti gledište da su antički i srednjovekovni scribi, izmišljali, i varali, antikizari, plagirali, uvek i sve. i to baš iz slavenske i vendske preistorije. zašto bi izabrali baš ona plemena, koja su, u ptolomeju, pod imenom paukinoi, pa ih preselili sa ušća dunava u škotsku? mogli su ostaviti cotte i ladene, na primer, u alpima, a uzeti nešto bliže. a ne imena čak iz skitije. nije međutim ni malo isključeno to pomeranje stanovništva evrope. profesor piggot nalazi direktne veze između engleske bronzanog doba i mikene u grčkoj. zna se da su stanovnici orknejskih ostrva, pri zidanju crkve kirkvala, plovili lađom do constantinopolja i natrag. ljudi iz provincije monmoutshire, i u istorijsko doba engleske, nazivaju se. ventlanders, vendlanđani. vels, venedotia. jedna velška provincija se naziva perweddwlad, što je slavofona konstrukcija. crnogorske vladike naš čovek zamišlja kao arhiepiskope od najstarijih vremena. vladar se, međutim, na primer na velškom, naziva. gwledig, keltskom rečju za vladara. niko ne sumnja da je trag, koji su u epiru ostavili boii, istina. svi se slažu u tome da su kelti doseljenici u galiji. otkuda? mi ćemo našem čitaocu pokazati čitav niz synonima slavenskih u jeziku velškom, irskom, bretonskom, a naročito galskom, škotskom. da li su to slučajnosti? vendi su, bili slaveni, protosloveni, ili srodni slavenima, duž celog ovog pomeranja na kartama evrope, u arheologiji, pored, slavena. jedan od poslednjih, engleskih, izdavača tacita, n. mattingly zastupa, izričito, mišljenje, da su vendi na ušću vistule preci slavena. prema našem mišljenju ti tragovi venda u engleskoj i škotskoj zanimaće svakako, treba da zanimaju. našeg arheologa. crna gora ponosito stenje, srpske krune ti drago kamenje. te stihove ponavljali su i deklamatori, i školska deca, ali i ozbiljni ljudi, u svim krajevima, gdegod srbin živi, ali su te stihove znali i odobravali i u drugim krajevima našim. zagreb, prag, pa i čitava rusija, za crnu goru i crnogorca imali su samo lepih reči. u svih južnih slovena, u slovenofila uopšte crna gora bila je postala simbol i najblaže rečeno, autosugestija masa. školovani krugovi hrvatski, naročito literarni, odavali su crnoj gori svaku poštu i onda, kada je u zagrebu, nažalost dolazilo do žalosnih pokreta i scena protiv drugih. ali je frenezijom da se crna gora slavi, uzdigne, diči, bila obuzeta naročito vojvodina. vojvođani su bili stvorili čitav kult slave crnogorske i decenijama udarali u bubanj nacionalne reklame za nju. ironija je istorije da danas crnogorci nikog ne vređaju toliko, nikog ne ismevaju toliko kao bivšu vojvodinu i vojvođane. kada se te stvari u prošlosti posmatraju i premišljaju dolazi se do uverenja da je i moglo biti samo tako. srbija je bila tada u antiromantičnom političkom stavu, crna gora plivala je sva naizgled, u romantizmu. vojvođani koji su tada pravili javno mišljenje svojim novinama, literaturom, i besedama, bili su uglavnom u jednom antišumadijskom stavu. kritikovali su sve u srbiji i ništa im skoro u njoj nije bilo dobro. zanimljivo je na primer setiti se koliko su vojvođani gurali nestrpljivo srbiju u rat 18756. zmaj je na primer ismevao beogradske bake a u bugarskom ratu imao više dobrih reči često, u društvu, za protivnika, nego za svoju rođenu braću. slobodan jovanović u svojoj tezi da su vojvođani najviše vikali tada za rat, a posle dali najmanje dobrovoljaca postavio je jednu tezu koja je više vesela nego tačna. ne samo da je mnogo realnih uslova da dobrovoljaca na drini bude malo, nego je ipak među njima vojvođana bilo najviše. iz porodice sam koja je dala paju putnika, komandanta dobrovoljaca na drini i ja imam o celoj toj epohi ne samo svoje mišljenje nego i intimne podatke. ono što je fakat, ostaje, a to je po mome mišljenju, da je bedno čitati zmaja kako demagoški ismeva onog kneza mihaila i onu srbiju kojoj, kraj svih svojih zasluga nije bio dostojan da daje lekcije. isto tako, kada se, bez obzira na sve drugo, traži istina, nalazi se da je u zagrebačkom slavlju tadašnjeg crnogorstva osnova austrijanština. onaj ko sme da istini pogleda jasno u oči videće da crna gora krajem xix veka može da izgleda teatralna i dekorativna, ali da ne može imati onu vrednost za događaje koju su joj pridavale slavopojke. zanimljivo je da su o tom crnogorstvu krajem xix veka najbolje obavešteni i najhladnije sudili oni koji su mogli da ga iskuse, i koji su mu bili najbliži, hercegovci i primorci. naši pisci i političari iz tih krajeva kao i svi nacionalni borci tog vremena, jasno i neuvijeno govore često o toj stvari. u svakom slučaju, na osnovu njih, i u toj epohi naše prošlosti ima mnogo čega što bi bilo bolje da se ne zna i što ostavlja na duši duboku gorčinu. pred rat, isto tako slavljena i simbolički uzdizana, kao što je bila crna gora, proslavila se srbija. ne samo u srpstvu, nego svud u našim krajevima razlila se jedna nova autosugestija masa. šumadinstva. linija koja ide iz ratova 1876, sa šumatovca, do superiornosti srbijanskih političkih partija, i najposle do oslobođenja ma ko šta govorio, prvi uslov ujedinjenja pokazala se kao realna. nema ničeg otužnijeg nego kada se u političkim pitanjima mesto mozga, pita zavist i inat. neosporno je, međutim, da se u poslednje vreme javlja jedna neprekidna kritika, i gore još, svega i svačega što dolazi iz beograda. u jednom delu crnogorske inteligencije koja je očigledno nepravedna, a na stranu to što je nerazmišljena. jer ima li čega luđeg nego da se konsekventno, dok se egoizam sve više širi u pojedinim našim krajevima sve što je srbijansko na jedan infaman, način karikira, insinuiše i razara? ima li čega bednijeg nego teza da u srbiji neko treba da se uči slobodi i ponosu političkom vaspita? da kažem ja. po mome mišljenju ničem jugoslovenskom nije potrebno da se ono što je srpsko, i što je svetlo i čestito bilo, i što ni sada nije gore od drugoga, i što će opet svetlo i čestito biti, prlja i uništava. a što se tiče političkih sloboda i političkog razbora ko će da uči one koji su dokazali da znaju šta je država, zar oni koji su bili vojvođanski glasači, ili, koalicije s banom i bez bana, ili oni što ističu sedam barjaka kada vetar duva? opkoljen neprijateljima, naš narod ne može žuriti, i da hoće u socijalnim reformama. on mora i da neće, preživeti prvo epohu nacionalnog utvrđenja i smirenja. postoji fakt da, ma šta ko govorio, u većini kritike danas, u većini nezadovoljstva van srbije, nije osnova slobodoumna nego sabotaža, zavist, rat koji se vodi posle rata? protiv koga? kazaću je. kraj sviyh umilnih fraza i obećanja, protiv koji su bili za ovu državu. a od koga? od onih koji nikad bili za nju. tragična je danas crnogorska kritika po tome, što u njoj preotima maha, ne narod i onaj soj naše krvi koji je bio san našeg detinjstva, nego jedan buket političke inteligencije i jorgovana. nirnberg, jedan od najstarijih gradova nemačke, slavio je ove godine, od 8. aprila do 9. septembra, svog najslavnijeg sina, slikara albrehta direra. monogram direrov, kao neko znamenje, video se, ne samo po kulama nirnberga, već i po ostalim gradovima nemačke, na stegovima, stubovima i kapijama. postavljen pred železničkim stanicama, među crvene, ljubičaste i zelene semafore, padao je u oči, pri ulasku brzih vozova. nosači su ga unosili na prtljagu, a po hotelima, visio je na ogromnim plakatima, tako da je svaki stranac morao da ga upamti. pred njim se igralo i sviralo, kao pred nekim vratima slova a, u kojima nepomično stoji slovo d, opet vaskrslo, izašlo, prvi put, pre sto godina pred getea. u čast tog monograma nizahu se u nirnbergu, i po celoj nemačkoj, kongresi, koncerti, večernje svečanosti. pojaviše se bezbrojna nova izdanja direrovih dela. svako ko je imao ma kakvo pravo dodira sa umetnošću, gledao je da formuliše i objavi svoj sud i svoje mišljenje o slikarstvu nirnberga i radu direrovom. posle dugih kiša, na veliki petak, pred uskrs, započeše i zvanične svečanosti, nad grobom slikara. svirahu se stare kompozicije iz njegovog doba. opštine položiše svoje vence. govornici isticahu vita brevis, ars aeterna. predstavnik nirnberških slikara reče da je tek direr dao nemačkoj umetnosti smisao i pravac. predsednik uduženja likovnih umetnika cele nemačke uveravao je. on je bio naš. duboka je sreća da osećamo još dah njegovog duha. svoje poslanike, predstavnike i govornike na grob poslaše vlade pruske, bavarske, francuske, švedske, portugalije, austrije, mađarske i italije. u svečanoj dvorani opštine, prvi dan, nad velikim svećnjacima, blistao je kao u svetiteljskom kolutu monogram direrov. glavni govornik, poznati autoritet kad se govori o umetnosti, profesor velflin wclfflin istakao je, odmah u početku svoga govora, promenljivost suda o umetnosti direrovoj. pre sto godina tražilo se da u svečanoj dvorani opštine naslikaju sliku na kojoj bi pred prestolom umetnosti, pružili jedan drugom ruku rafael i direr. sad, međutim, smatra se dodir direrov sa italijanskim slikarstvom kao epizoda koja je štetila prirodnom razvitku njegovom. u nemačku umetnost uveo je plastičnost, ali njegovom, nemačkom osećanju sadržaja sveta nije bilo dovoljno to, nego je tražio izraz i za vizije, duševna raspoloženja. direrovom pogledu nema ničeg ravnog. ono što je u talijanskoj umetnosti reprezentacija pojačanih životnih osećanja, prelazi, kod direra, u etičko. od svojih savremenika, nemaca, razlikovao se najviše po tome što je tražio jednu krajnju, savršenu formu. mogućnost, po kanonu, stvoriti lepog čoveka, činila ga je iznad svega radosnim. no oslobodivši se uticaja juga, ipak je stvorio ne čoveka lepog, već veliku moralnu figuru. vera, u njemu, beše najznačajnije. sebe je samog morao prvo da vaspita do stepena velikog čoveka, pre nego što je stvorio svoje veliko delo, itd. posle tog govora otpevao je hor uskršnju kantatu. victoria plaudite coelites. istog večera, posle 10 časova, izaslanici nemačkih umetnika, oko 400 na broju, noseći buktinje, jedva prođoše kroz ogromne gomile naroda, do spomenika direrovog. u njegovom delu slavimo pobedu besmrtnosti velike umetnosti nad prolaznošću ljudskom. ti si simvol nemačke umetnosti, albrehte direru, rekao je govornik. zatim je hor otpevao. čestvujte svoje nemačke majstore, iz opere vagnerove. pri otvaranju izložbe skupljenih radova albrehta direra, 11. aprila, govorili su skoro svi predstavnici iz inostranstva. skoro sve originalne slike direrove, skoro svi crteži behu skupljeni, sa raznih strana, i izloženi u germanskom muzeju stare varoši, pune stranaca. da sam i ja, tada, stigao, prošav alpe, u proleću kišovitom, pred kapije i kule nirnberga, bila je beznačajna slučajnost, kao i moj dolazak u fiorencu, pre nekoliko godina pri proslavi danteovoj. sličnosti ali i razlika je bilo u tim proslavama. razlika ne samo u načinu proslave, već i u alpima, i u proleću, i u meni. put kojim je silazio direr u italiju i vraćao se u nirnberg, tukli su kiša i sneg. mesto silaska prema čistim toskanskim nebesima, peo sam se u magle bavarskih brda. onda su se čitale, u vozu, jutarnje tercine, u kojima se raj opisivao istim rečima, kao i brežuljci oko fiezole, a sad sam slušao rimsku prozu, koja mi je, već na prvoj strani, ovako govorila o germaniji. zar je mogao napustiti neko aziju, afriku, ili italiju, pa poći, ako mu tamo nije bio zavičaj, u germaniju, zemlju pustih predela i hladnog podneblja, tužnu i onome ko je obrađuje i onome ko je posmatra? tako mi se sam taj put učini kao neka priprema za boje nemačkog slikarstva i mračnih germanskih muzeja. kraj železničke pruge, dugo je trajala melanholija brda, nad slovenačkim crkvicama i gradićima. ponemčenost neimarskog rada, gubljenje grebena prema tuđinu, izumrlost na padinama granica, u vekovnoj borbi. tamna atmosfera, tog proletnjeg predvečerja, navela me je da pomislim, da među tim nekadašnjim biskupijama, okolo, salcburškim, insbruškim, frajzingenškim, mora da je, ne samo crkvena, već i arheološka i slikarska prošlost, duboko jedinstvena. i nisam se prevario. kraj jednog vanrednog vajarstva, nađoh slikarstvo, jedinstveno ne samo po uzorima talijanskim, po načinu izrade površina, po koloritu, u kom boje nemaju maha, nego i po dubokom, sadističkom ponavljanju jerusalimske revije, prenesene u franački i švapski dekor, sa kostimiranjem lokalnim, u kom, na žalost, fantastičnog nije bilo. direr, na severnoj granici tog mračnog područja, ne izgledaše ni tako velik, ni tako vanredan, a slikari sa rajne, koloriste, činjahu se raspojasani, podražavajući, bez duše, latinima. došavši u dodir sa bavarskom gotikom i barokom bavarski, tirolski, štajerski, svejedno, čak do istre i panonije, poverovah mnogo više nego pre, u jedno veliko bogatstvo nemačkog slikarstva pod uticajem italije, koje na rajni više nije bilo nemačko, kao ni na severu. u njemu direr nije, kao pre, imao sjaj zvezde. i sama ta noć, u vozu, puna viadukata, pristajala je za nipodoštavanje velikog, samostalnog, nirnberškog majstora. sve je to uvek bilo, ponova, ono što se naučilo i nedoučilo od starih i od južnjaka, pod ustreptalim nebesima mletaka i bolonje. zanatlija bolji od njih nije bio. material površina njegovih slika ne potresa. misleći na njega u čulima vida ne oseća se modra strela, kao pri mislima na leonarda, niti nešto šiljato, zeleno, kao pri pomisli na greka, ni nešto bolno svetlo, kao pri pomisli na rembranta. pre se čini da se vidi nešto određeno i oštro, ali beznačajnije, kao kad se misli na broncina. pri tome, u noći kišovitoj, sred lupe i kakofonije točkova, koja traje satima, sve to nemačko slikarstvo, sa svojim deformacijama klasičnih oblika ljudi, žena, flore i faune, pa čak i geoloških pojava tako uznemiruje. dok skretnice banje gastajna blešte, nad hučnim, gorskim potokom u koji se strmoglavio samoubica, lepi, budimski vladika lukijan, čije se lice pojavljuje i gleda me, u oknu prozora, čisto kao nekad, od nadanja da od sladostrasnog demona koji se uvlači u telo naše kad dođe proleće, kao plodnost u oblake pune munja, i od kojeg zavise pojave budućnosti, ne ostaje ništa. sve dublje se zariva u mozak slutnja nekog direra, beznačajnog, naslonjenog, kao sen, na zidine nirnberga, iz čijeg se kamena i drveta ne da iscediti nijedna čista kap radosti, kao ni iz drugog kamena, ni drveta. minhen je, sutradan, pun velosipedista. penjemo se svi u glavu bavarije. jedino, u crkvi bogorodičinoj, u potpunoj tami, grobnica ludvika bavarca zaslužuje da se vidi, pre slika. taj izraz javlja se posle jednako, u skulpturama i česmama nirnberškim, u grobnicama fišerovim, u reljefima bamberga, dok ne zasija, najposle, u sto krakova, iz rezova direrovih. četiri klečeće figure zastavnika navikavaju oko na poze i kostime nemačke, mešavine švapske gotike i renesansnog baroka, mešavinu kroz koju putujem od beča do augsburga i nirnberga, pa dalje do bamberga i vircburga. u stvari, taj nerealizam, naučen tj. nedoučen na freskama toskanskim, ti ispali trbusi, slabe cevanice, sva ta vajarska preciznost i nemoć, kad se poredi sa južnim, latinskim osvetljenjem, animalnim, valjda tek neće biti osnova nemačkog slikarstva. idući tako, posle sjajnog rembranta i velaskeza u beču, muzejima minhena, idući, uostalom, direru, ne hita se. u prvim dvoranama zaviruje se u male pejsaže, u pozadini slika van der vajdena, u miniaturne brodove i čudne arhitekture, na jednom memlingu, kroz koje su jahali oklopnici i crnci. sve je bilo odlično načinjeno, ali talijansko. plava boja, na svim tim slikama, i dok je bila prah, svakako je mogla da se prepozna, kao što se brašno pozna otkuda je. malo dalje čeka danae gosaertova, tako lombardski fina. oko nikako da primeti nešto severno. van der meer, majstor lepote posuđa, slikajući ga živo, kao i crnce, u pozadini tih mrtvih priroda, nalazeći boju svim stvarima, ređajući ih. ostrige, limunove, crnce, kao u neke muzičke odnose, muzikalne za oko. rembrant, sa dramatičnim gestom leve ruke avramove, u tami i blesku. greko, kao sastavljen od zelenih i modrih, šiljatih kristala. najposle, velaskezov portret jednog mladog španca već pre putovanja po italiji, tako vanredan, promicali su, kroz čula i um, kao neka divna bujica. u masi ostalih slika, koje su visile u muzeju jer u muzejima se veša, nemačke su se isticale, pre svega, patetičnošću. grinevald, koji je na jednoj slici sv. mavrićije piktoralan, srebrn i uzdržan, kao svi pravi majstori te biskupije majnca, do koje beše doprla čista latinština, na drugoj ismevanje hrista dekorativan je i brutalan, kao neki rđavi flamanac. burgmair, kao da meša svoje boje sa sumporom, a kranah, sav botičelijski, treba za svoju sjajnu veneru i svog malog kupidona, grozna antika belih kipova, ni manje ni više nego mračan zastor. direr, među tim slikarima, u minhenu, ostaje majstor koji nije vanredan. neke njegove slike bile su prenete u nirnberg, ali u minhenu su visile. oplakivanje i četiri apostola, čuveni i sjajni, za nemačke kritičare. ipak, putujući dalje, augsburgu, samo sam nevoljno uzimao u ruku knjigu njegovih, ličnih zapisa. nisam ni slutio koliko će mi taj nemački majstor uznemiriti duh, docnije, na tom putu, kroz hladno, nemačko proleće. ja, albreht direr, mlađi, pokupio sam iz očevih spisa, otkuda je bio, kako je amo došao i ovde ostao i upokojio se. bog neka i njega i nas prosti. amin. tako počinje svoju porodičnu hroniku, sam albreht direr, slikar, godine 1524. podaci, pak, koje o svojoj porodici daje, ukratko su ovi. otac mu se beše rodio u kraljevini mađarskoj, nedaleko od varošice đula, u selu ejtas. uistini, to je. ajtoš. po tome bi bile razumljive hipoteze mađarskih esejista da je direr mađar, po krvi. otuda i reprezentacija mađarske, na proslavi u nirnbergu. i dedino ime sačuvao nam je direr. ded mu se zvaše anton. kao dete odveden u đulu, izučio je zanat zlatara i oženio se devojkom jelisavetom, nazvavši prvog svog sina albreht. taj beše otac našeg direra. mađarska hipoteza slabi. zanatlije, tamo, behu nemci, albreht nije ime za dete mađara. i otac direrov izučio je zanat zlatara. kada se preselio u nirnberg, poveo je sa sobom sina svoga mlađega brata, koji je izučio kod njega isti zanat, nastanivši se, posle, u kelnu, gde su ga zvali niklas unger mađar. pre no što se nastanio u nirnbergu, otac direrov beše duže u niderlandiji, kod velikih umetnika. hipoteza da je direr, po ocu, mađar, pojaviće se još jednom, kada budemo posmatrali portrete njegove porodice, i grb njegovih roditelja. mi ćemo se tada priključiti i najnovijoj hipotezi, da je bio, po ocu, slovak. da je direr, tirer, die tr, ime tih iseljenika, postalo od sela ajtoš, ajto znači vrata, kao što je npr. crnjanski od sela crnje, što će sve biti u vezi sa tajnom albrehta direra, van svake je sumnje. vrata ćemo naći i u grbu direrovih roditelja, fantastičnom i proizvoljnom, pa i u monogramu slikara. da je mati direrova bila čistokrvna nemica, zapisao je umetnik svojeručno. bila je kćer zlatara nirnberškog hieronima holpera, po imenu barbara. direrov otac, pošto je dugo služio u njenoga oca, oženio se njome, kad joj beše 15 godina, u godini 1467. i izrodio sa njom osamnaestoro dece, od kojih behu u životu godine 1528. samo tri brata. mati majke direrove beše iz porodice elinger od vajsenburga, po imenu kunigunda. po majci, dakle, tekla je u albrehtu direru gusta franačka krv. moć početka, zrna materinog, proklijala je u svem njegovom biću, nevidljivom snagom, u koju najviše verujemo. imao je u sebi i dubok osećaj veze sa bivšim životom svojih roditelja, sažaljenja zbog prolaznosti i saznanja neprekidne smene i nastavka života. ovako je pisao, o ocu svome, u svojoj porodičnoj hronici. taj gore spomenuti albreht direr stariji proveo je svoj život u velikom naporu i teškom, grkom radu i ne imađaše ništa drugo da troši na svoje, sem onoga što je svojom rukom zarađivao za ženu i decu. zato je jedva šta i imao. on je doživeo svakojakih žalosti, neprijateljstava i gadosti. za sebe nije trebao mnogo društva, ni veselja, a bio je skup na reči i bojao se boga. taj mili otac... itd. u istoj hronici priča direr, ljubimac očev, kako ga je otac učio zlatarskom zanatu, a kad se albrehtu više išlo na zanat slikarski, kako mu je otac žalio protraćeno vreme, što ga je gubio učeći zanat zlatarski. tu je zapisao svojeručno, da ga je otac odveo 30. novembra 1486 slikaru mihaelu volgemutu, gde je albreht tri godine šegrtovao i mnogo patio od momaka. četiri godine, zatim, od 1490. do 1494. albreht je stranstvovao možda je išao čak do venecije. vrativši se o duhovima godine 1494, piše. porazgovara hans frej sa mojim ocem i dade mi svoju kćer, devojku agnes, i sa njom 200 guldena, te učinismo svadbu. otac direrov umro je godine 1502. godine 1503. zapisao je direr neko čudo, kakvo posle do smrti više video nije. behu to neki krstovi koji padoše na ljude, osobito na decu. među njima vide krst, kakav je, posle, i sam načinio, taj beše pao u platnenu košulju sluškinje ajrerove, koja stanovaše u stražnjoj kući pirkhajmerovoj. i ona je bila zbog tog tako tužna, da je plakala i jadala, jer se bojaše da će od toga umreti. u godinama 15071508. zapisao je slikar svoju imovinu, koju je zaradio teško svojom rukom, jer nikada nije imao prilike velike dobiti. imao sam kaže mnogo štete i na taj način što uzajmljivah, a ne vratiše mi. isto tako i sa momcima koji ne obračunavahu. jedan mi je umro u rimu, pa mi sa njim propade i roba. zato sam, u trinaestoj godini svoga braka, plaćao mnoge dugove od onog što u veneciji zaradih. prilično mi je pokućanstvo, dobro odelo, posuđe od olova, imam dobar alat, posteljne stvari, kovčege i sanduke. zatim za 100 rajnskih guldena dobrih boja. godine 1514, zapisao je smrt svoje majke, koju beše uzeo k sebi dve godine posle očeve smrti i koja je proživela kod njega devet godina. jedno jutro morao je da razbija vrata, na njenoj izbi, jer se, iznenada, beše na smrt razbolela, pa nije mogla ni da ih otvori. o tom danu zapisao je direr ovo. ta moja smirena majka nosaše osamnaestoro dece i odnegova ih, a beše često tužna i imađaše teške i primetljive bolesti. patila je u velikoj sirotinji, ismevanju, preziru i ruganju, pretrpela strah i svakojake otužnosti. ipak nikad osvetljiva nije bila. blagoslovila me je i poželela mi mir od boga, poučavajući me lepo da se čuvam zla. zaželevši da pije osvećene vodice, ispunila je želju. smrti se bojala jako, ali reče, da se ne boji izići pred boga. teško je umrla, i ja primetih da je ugledala nešto grozno, jer zaiska osvećenu vodu, mada već dugo ne beše progovorila. zatim joj se zavrnuše oči. video sam i to, da joj je smrt zadala dva velika udarca u srce i kako je stisla usne i oči i izdahnula u bolovima. ja sam joj šaputao molitvu. a mrtva izgledala je mnogo ljupkija nego za života. godine 1525. zapisao je direr jedan svoj čudan san, iz koga se probudio sav dršćući i bunovan. sa neba se behu prosuli neki vodopadi. ujutru, sutradan, on ih je naslikao kako mu se behu u snu javili. u pismima direrovim, koja su, sa nešto malo prigodnih, sasvim privatnih stihova, jedino što je uz to malo hronike od njegove ruke zapisano, izuzev dnevnika putovanja po niderlandiji, našao sam, isto tako, neka mesta, potrebna da se znaju pred onim što će sledovati. godine 1506. u jednom pismu iz venecije izveštava svoga prijatelja vilibalda pirkhajmera, o kupovini bisera i dragog kamenja, koju mu taj nirnberški patricije beše naložio. obećava mu, osim toga da će mu tačno vratiti šta mu duguje. u drugom pismu 7. februara opisuje, vrlo laskavo, venecijance, razborite učenjake, dobre lautare, poznavaoce slikarstva, ljude sa mnogo plemenitosti, ali odmah dodaje, da ima među njima i najstrašnijih izdajica, lažova, zlih lopuža, kakvi mišljah da ne žive nigde na zemlji. i ko ih ne zna, mislio bi još da su to najuljudniji ljudi, širom sveta. u tom istom pismu jada se direr kako mu talijanski slikari plagiraju po crkvama slike, a kako ih posle kude da nisu antikističke, te ne valjaju. đambeli ga je kaže jedini hvalio i pred sinjorijom. zanimljiva je u tom pismu melanholična rečenica. a ono što mi se pre jedanaest godina toliko dopadalo, ne dopada mi se više, i zanimljivi su crteži kojima pita svog mecenu da li mu nije umrla koja ljubaznica, pas ili cvet. i u trećem pismu, iz te godine 28. februara hvali se venecijancima i ponavlja na kraju svoje čudno pitanje valjda je dopro do njega kakav glas iz nirnberga, a pirkhajmer je bio maximus amator. da li vam nije umrlo nešto drago? u četvrtom 8. marta opet piše o svojim mukama, pri kupovini dragog kamenja, za svog mecenu. u petom 2. aprila piše ljutito o svome bratu, koji je pao na teret majci. u šestom 28. avgusta, čitavu stranu piše veselo, na talijanskom, vrlo sočno. rad na ikoni, koju je slikao za mletačke nemce, primicao se kraju. venecijanskom tonu toga pisma dolikuju i ovakve rečenice tako neobične kod uzdržljivog direra. imate tolike ljubaznice, da kad biste hteli sa svakom samo po jedanput spati, ne biste svršili za mesec i više dana. u istom pismu izveštava o perju ždralova, koje je imao da nabavi za pirkhajmera, pa o nečem grčkom, što je nedavno štampano. potpis na tom pismu je. albertus direr. noricus civis. a postskriptum. ako kralj bude došao u italiju, rado bih sa njim pošao u rim. u sedmom svome pismu, te godine 8. septembra, već u uvodu zbija šalu. zatim piše o oružanju venecije, pape, kralja francuske. ponosito javlja dalje. ućutkao sam sve slikare koji su govorili da dobro vladam iglom, ali da u slikarstvu ne znam sa bojama da se snađem. sad svi kažu. da lepših boja nikad videli nisu. u istom pismu, odgovarajući valjda na masne šale pirkhajmerove, piše i ovo. kad mi pišete da se skoro vratim, inače ćete mi ženu klistirati, znajte da vam to ne mogu dozvoliti. bio sam se rešio da učim igrati i dva puta sam otišao u školu igranja. malo dalje opet. ne mogu nigde da doznam je li šta novo od grka štampano i biću još desetak dana ovde, zatim bih da odjašim do bolonje, radi izučavanja tajni perspektive, kojoj mi neko obećava da će me naučiti. i najposle, kao struna kad se prekine, poslednji zvuk iz venecije, rečenica pred polazak. o, kako ću zepsti za suncem. godine 1507. i 1508. piše iz nirnberga, većinom o naručenom voznesenju marije jakovu heleru, bogatom trgovcu u frankfurtu. kao u pismima u kojima spominje svoje porodične brige, tako i u ovima, u kojima se izvinjava za odugovlačenje rada, katkad, podseća na pisma buonarotijeva. godine 1520. piše đorđu spalatinu, dvorskom parohu georg burkhard iz spalta, povereniku fridriha mudroga, preporučujući mu lutera doktora martina lutera i moli ga još, da mu, na njegov trošak, pošalje, ako doktor martin, na nemačkom, šta novo objavi. godine 1523. piše 18. oktobra pirkhajmeru i moli ga da mu napiše predgovor za knjigu u kojoj hoće da objavi ono što je u svom radu dokučio, što se tiče učenja o kanonima koji treba da vladaju pri slikanju ljudskog tela, a koje su stari grci nekad znali. strah ga je, veli, da svoje učenje objavi, jer šta će biti ako se takve knjige starih pronađu. pobrinite se, molim vas, završava da me niko ne kritikuje pre no što mi je knjigu pročitao i zbilja upoznao. jer znam da je zaista lakše neku stvar kuditi, nego neku bolju načiniti. iste godine, odgovara gospodinu freju, koji ga je molio da mu nacrta neku igru majmuna i moli da ga izvini ako mu molbu možda nije baš vešto ispunio, jer već davno nije video majmuna. na poleđini toga pisma nacrtao je perom dvanaest majmuna kako igraju u krug. iz godine 1524. sačuvano je njegovo pismo opštinarima nirnberškim, u kome moli da mu prime 1000 guldena na kamatu sa 50 guldena godišnje, da bi sa svojom ženom sa kojom biva svaki dan stariji, slabiji i nemoćniji, ipak imao za nuždu pristojan domazluk. misli da je to zaslužio od grada, u kome nije, za tih 30 godina, koliko je kod kuće sedeo, dobio rada ni za 500 guldena, od kojih nije, uostalom ni petina zarada i tim pre što je ono malo svoje sirotinje koja mu je bog zna kako gorka, zaradio kod knezova, velmoža i stranih ličnosti, tako da još ono što je od stranaca dobio troši u ovoj varoši. u svom poslednjem, sačuvanom pismu, iz godine 1528, kojim šalje pirkhajmeru svoju knjigu o učenju proporcija, upućuje na plinija i vitruvija. osim ovih, malobrojnih, ali i dragocenih, ličnih podataka, albreht direr, i njegov način života, više nego u debelim knjigama njegovih sadašnjih istoričara, vidan je još, iako kroz maglu vremena, kao jedan stari, fini nirnberški portre, u njegovom dnevniku putovanja po niderlandiji, koje je počeo godine 1520, u julu mesecu, tragom svakako očevim, a završio u godini 1521, opet u julu. sin zanatlija, štedljiv, uplašeno štedljiv, direr kao da je pisao taj svoj dnevnik samo zato da zabeleži tačno svoje izdatke, na tom putu, koji je poduzeo o svom trošku. beležeći bezbrojne đumruke, skele, carinarnice, gostione, on je uz njih beležio jednako. danas sam izdao, danas sam potrošio toliko i toliko. osim toga, ljude koje je posetio, koje je slikao, sa kojima je ručao. uz to je dodavao poneku lepu reč o boljim slikama flamanskim, o umetnicima antverpena, gana itd. pa ipak ga je njegovo slikarsko oko, iako retko, prisililo da zapiše ponešto i od onog što mu ostaje na duši. tako je, sa divljenjem, opisivao zlatne stvari donesene kralju iz amerike, oružje, srebrne mesece, indijanska sunca. ni za čim, za života, nije mi srce tako radosno zaigralo, kao nad tim stvarima. plaćajući, slikama i crtežima, svoje domaćine, praveći posete gospoštini i umetnicima, on je rasipao svoju slikarsku moć i crtao, slikao na sve strane. noseći sa sobom otiske svojih rezova, on ih je menjao za stvari koje mu zamakoše za oko. poznanstvo sa faktorom portugalije, sa kojim je često ručavao bilo je od jačeg značaja, na tom putu. otuda portugalija, do koje su doprle njegove slike, na proslavi. tomaso di bolonja, učenik rafaelov, posetio ga je i poklonio mu zlatan prsten, antički, sa jednim lepo izrezanim kamenom. vredi 5 guldena, ali hteli su već i dvostruko da mi dadu za njega, beleži direr. poklonio sam gospodinu niklasu cigleru jednog mrtvo ležećeg hrista, vredi 3 guldena, portugalskom faktoru sliku jedne detinje glave, vredi 1 gulden, itd. dao sam tomasu bolonji čitav jedan otisak svog dela da ga pošalje u rim, po jednom slikaru, koji će mi u zamenu, poslati jednu stvar rafaelovu. jedanput sam ručao sa svojom ženom. dao sam 13 stuivera 20 stuivera 1 gulden ćurčiji, 1 stuiver za kožu. dao sam 2 stuivera za školjke. u kući johana gabriela slikao sam jednog talijanskog gospodina, taj mi je poklonio dva zlatnika. dao sam 2 guldena itd. dao sam... dao sam... u ahenu sam video proporcionirane stubove sa njinim dobrim kapitelima, od zelenog i crvenog porfira, koje je karlo veliki dao iz rima amo preneti i uzidati. načinjeni su valjano po propisima vitruvija... dao sam 5 stuivera na kupku i na piće sa društvom. izgubih 7 stuivera na kocki sa gospodinom hans ebnerom, za jedno ogledalo. spomenuvši krunisanje karlovo u ahenu, zadivljen od bleska, ipak odmah nastavlja. mathesu poklonih umetnina za 2 guldena. stefanu, komorniku kod gospođe margarite, 3 komada otiska. dadoh 1 gulden i 10 pfeniga za brojanice od kedrovog drveta. jedan stuiver poklonih hansu u štali, 1 stuiver detetu u kući. tri i po stuivera izgubio na kocki, 2 sam stuivera potrošio. dva stuivera dao berberinu. opet sam promenio jedan gulden... itd. itd. kupio sam jedan traktat luterov za 5 pfeniga. dao sam 1 pfenig za kondemnaciju luterovu, ubogog čoveka, 1 pfenig za jedan očenaš, zatim 2 pfeniga za jedan pojas, još 1 pfenig za funtu sveća, itd. moju konfirmaciju od cara, na moje opštinare u nirnbergu ticalo se novca, dobio sam u ponedeljak po sv. martinu 12. novembar u godini 1520, sa velikom mukom i naporom... dao sam 1 gulden za jednu malu mrtvačku lobanju od slonove kosti. na dan sv. martina, u antverpenu, u bogorodičinoj crkvi, odsekoše mojoj ženi kesu, u kojoj je imala 2 guldena. a i sama kesa i ostalo što je u njoj bilo vredeli su 1 gulden... sa isto tako malo reči, beležio je direr, u svojoj štedljivosti, čiju gorčinu mora da je osetio još kod roditelja, i događaje čudne, koji su mu promicali pred očima, pred pogledom, za koji profesor velflin, u svom pozdravnom govoru, reče, da mu nema ravna. u cerihceu, u zeelandu, došao je jedan kit u velikoj plimi i buri na suvo. taj je mnogo duži od 100 hvata. provozasmo se do vaere, gde pristaju brodovi iz celoga sveta. ljupka je to varošica... zatim opet piše samo. dao sam... dao sam... ni kad se, kao pre amerika, njegovom oku, izdaleka, sa svojim plodovima javi azija, ne postaju ti monotoni zapisi življi. roderigo skriban od portugala, poklonio mi je dve kalkutske marame, jednu od svile, i poklonio mi jedan kitnjast baret, jedan zeleni krčag pun mirobalana indijske kruške i jednu granu od kedra, sve zajedno vredno 10 guldena, a momku sam dao, kao napojnicu, 5 stuivera. zatim 2 stuivera za četkice. desetog februara, prirediše zlatari ručak u njegovu čast. pri jednom ručku ručao je sa erazmom roterdamskim. popeo se na zvonik u antverpenu. četiri stuivera dadoh, za jednu malu kornjaču... ni kad spominje banket danskoga kralja, dat u čast carevu i kraljice španske, a na koji beše zvat i on, ni kad piše o banketu koji mu prirediše umetnici i opštinari, u brižu, ne menja svoj način zapisivanja. tek kada 16. maja, u petak, stiže glas da je luter uhapšen, na prevaru, uzdržljivi i štedljivi direr piše čitave strane proklinjanja i molitava, iz jednog vrućeg ponora duše, kao sumanut od besa i gorčine, protiv laži papstva i svetih otaca, za lutera. tako, čitajući po tim svojeručnim zapisima albrehta direra, prilazio sam nirnbergu, osetiv da njegovu tajnu skriva, a ne otkriva njegov život. šta je moglo biti oživotvoreno u tom detinjstvu jednog šegrta? u dečaštvu kod slikara volgemuta, gde je morao mnogo da trpi od momaka? u toj ženidbi, beznačajnoj i običnoj, u tom braku bez dece? možda u toj veneciji, gde je dva puta zaigrao? u tom nirnbergu, kuda se vraćao, sa rečima. ah, kako ću tamo zepsti za suncem?, stareći polako, pri proučavanju čovečijeg tela i plinija i vitruvija? ili negde iza tog života? nirnberg, direrovo mesto, čuvaju, kao neku nemačku fiorencu, od promene vremena. njene srednjovekovne crkve opravljaju jednako, nemačkom marljivošću i istrajnošću, njene renesansne zgrade bogataških porodica krpe i obnavljaju, pokazujući ih strancima tvrdoglavom ponositošću, koja obuzima sve čuvene, lepe, muzejske gradove, pri najsitnijoj uobraženoj pobedi nad prolaznošću. i nove kuće, i zgrade najmodernije mašinske industrije zidaju u stilu dvorova patricijskih iz xvi veka. svi krovovi su gotski, sa oštrim nagibom i šiljatim vrhovima, i vrane, zimi, nad zavejanim nirnbergom, možda imaju iluziju nekog drevnog grada, pod sobom, stoletne starosti te varoši, koju od milošte nazivahu. kovčežićem blaga carstva nemačkog. za putnika, tamo, pred baroknim dvorom železničke stanice, među velikim hotelima, iz kojih zavija saksofon, ništa nije nesnosnije, od mračne lepote sačuvanih, gradskih, srednjovekovnih zidina i okruglih kula, obraslih bršljanom, nad dubokim rovovima, koji zjape, odmah, tu, na nekoliko koraka. osobito, pri proslavi, proletos, iskićena stegovima jakih, žutih, plavih, crvenih, nemačkih boja, lepota te stare varoši beše neizdržljiva. kad sam je, po drugi put, u jesenjem vazduhu video, mnogo je bila zračnija. čađ i gar su glavna oznaka te moćne industrijske varoši, gde je zadimila prvi put u nemačkoj, uopšte, godine 1835. lokomotiva, i ništa nije kiselije od ukusa koji ostaje na usnama, u proleću, pod poljupcima njenih bokora od jorgovana i osunčanih, punih cveća prozora, nad kamenim, strogo čuvanim, nepomičnim, kipovima. kakva ludost se čini, sav taj napor brižljivog obezbeđenja starog svoga lika, kad se, kroz kišovito, nemačko, hladno proleće luta, od mučionice u dubinama zidina, do dvorane vintergartena, u kojoj, posle podne, pred odličnom publikom, igraju gole igračice, bez ijedne linije direrovih aktova. ništa nije očajnije od kontrasta neverovatne sirotinje masa, na dnu starih i tesnih pozorišta, gde se daju najnoviji pisci i sjaja bogatih kapija i nameštaja, sačuvanih iz doba kada su nirnbergom vladale porodice rumela, botenštajnera, tuhera, behajma, kresa, mufela, imhofa, pfincinga, kod kojih su odsedali carevi i koji su trgovali sa celim severom i, preko mlečića, prodavali celom istoku. kakvo ludilo upornosti, da aerodrom stoji pod pokroviteljstvom sv. sebalda, zaštitnika, čudotvorca, od pre hiljadu godina, a dani prolaze, i ulice, izlepljene slikama, kapijama direrovim, nemaju više ni zrnce prašine na sebi, koja se tu, pod kopitama konjanika, pre šesto godina, uzvitlana, suncu dizala. zidine i kule stoletne, brižljivo opremljene, opasuju svojim bedemima i jarkovima, pretvorenim u šetališta, ceo grad, ali ništa nije grotesknije nego njina silueta, prekinuta, u tamnom večernjem nebu, vanrednim telom trkačkog auta, koji zastaje da upotrebi drugu gumu, i iz kojeg izlazi mlada grethen u faustovski štimung građana i naroda, ispod gradskih zidina, da svojeručno namesti tu gumu. sav srednjovekovni izgled nirnberga, samo je jedna značajna neukusnost, koju čine svi ti stari, od umetnika mnogo cenjeni, gradovi po evropi. pa ipak, kakva bolna lepota mora da je, u zavejanim, zimskim večerima, koje stišaju saobraćaj i pokriju nove oblike, u toj varoši, nad kojom se visoko diže stara tvrđava, lepa, kao neko priviđenje, u snu, posle dugih bdenja nad direrovim slikama. varoš vanrednih zanatlija, tada, u snežnom sumraku, možda i sama, u sebi, ima još jedinstvo dobro načinjenog dela, kome vreme oblik ne kvari. tada, možda, ulaz u grad kroz kapiju žena, ne izgleda tako neprijatno dekorativan, sa svojom okruglom kulom, dubokim, cvetnim jarkovima, kao u proleće. crkva sv. laurencija, sa svojim 80 metara visokim kulama, kad sneg veje, mora da ima vanrednu senku. u njoj, svjataja svjatih od krečnjaka, koji je u proleće peskovite boje, delo adama krafta, možda dobija boju snega u senci, dižući se 20 metara visoko, uz gotički, crkveni stub. kad sam ih prvi put gledao, u kišovitim aprilskim danima, kao i drugi put, u septembarskim, bili su vanredni samo oni delovi varoši koji su se ogledali u mutnoj vodi trome pajgnic. na njoj su kuće bile podigle svoje doksate, zarasle u cveću i bilju. krovovi su koso padali u njene virove, nad kojima se još uvek dižu tvrde, kamenite kule. bez opekotina i bede fiorentinskih kuća, niz arno, kod starog mosta, ovi delovi nirnberga ipak su jako slični onim obalama. dželatov most, bolnica sv. duha, ogledaju se u vodi, kao mostovi na putu ka slikama masača. most mesa verna je kopija rialta, sazidan godine 1598. za tili čas, dvorište opštine, sa česmom pankracija labenvolfa, čini se kao dvorište po zamislima vazarija. ta prenesenost toskanskih i bolonjskih oblika bronze na bunarima fišerovim, sred gotskog nirnberga potpuno je uzbudljiva i, na izradi groba sv. sebalda, izvanredna. nirnberg nemački, sav u cveću, sa oblicima zanatlijskim, sa krčmama, koje su postojale već u xiv stoleću i koje se nisu promenile, sa visokim, gradskim zidinama i tvrđavama, pod kojima je cvetala mnoga pokisla, ozebla voćka, sa kućama trgovačkim i magazama, mračnim svojim gotskim crkvama, ipak je potreban, kao pozadina, za izložbu slika direrovih. one tek tu postaju svetle i tajanstvene. godine 1471, kada se direr rodio, nirnberg je već imao taj lik bogate, tvrdo zidane varoši, koja je, kao odličan trgovac i zanatlija, bila znana, u celome svetu. na stenama, iznad grada, u visini, stajala je već ta teška tvrđava, doziđivana stolećima i rušena, koja ipak ne beše tako moćna kao domovi bogatih porodica trgovačkih, u čijim su kućama odsedali carevi. na njenoj avliji, pod lipom, igrali su već godine 1455. svatovi jednog pirkhajmera, a direr je posle, celog života, od pirkhajmera zavisio. bogatstvo varoši već se beše raširilo između niderlandije i italije. niko neće da vidi, da se slikarstvo albrehta direra, nikad, ni u jednom delu, nije oslobodilo uticaja flamanskih i talijanskih i da nikad nije bilo nemačko. u prvom redu zanat, vanredni, nirnberški, slikarstvo direrovo tek je u mlecima, i posle mletaka, stvorilo dela kojima razlog nije porudžbina, već neki tamni nagon stvaranja da bi se, potmulim užasom, održala dvostrukost vidljivog i nevidljivog. godine 1349. isterani su jevreji iz nirnberga i njin kraj sravnjen sa zemljom. na mestu sinagoge, sazidana je bogorodičina crkva. sve ostale crkve doziđivane su, proširene, u to doba. život bogorodice, neiscrpan izvor priviđenja za direra. verski zanos, kao mucanje, javlja se u direrovom životu, pri svakom jačem potresu i promeni. bez želje, spoljne, katoličke, za obredom, on žedni jednako za unutarnjim, luteranskim, primanjem u sebe milujuće ruke božije. mogle bi se u njegovim delima naći konstrukcije nirnberških crkava, koje je morao videti, trideset godina, u promenama žege, jesenjih rumeni i zimskih sutona. crkva sv. sebalda već je stajala. u detinjstvu njegovom dignuti su zvonici uvis. sa očima dvadesetogodišnjeg mladića gledao je reljefe adama krafta, na kojima je video hrista kako pada pod teretom krsta, kako ga raspinju na krst, kako ga polažu u grob, pa kako je uskrsnuo. nije moguće da ih je mogao zaboraviti. imao je osamnaest godina, u doba buna i meteža. kada je postao čovek nirnberg je bio na vrhuncu svoje moći. sa njim, u istom gradu, živeli su ljudi kakvih je tada u nemačkoj, jedva bilo. kraft, fišer, štos, zlatar jamnicer, slikar prozora hiršfogel, moreplovac martin behajm, koji je načinio prvi globus, mudri regiomontanus i hans zaks. u njegovim crtežima mogu se naći jasne uspomene na veliki sunčani sat, koji je na zidu crkve sv. laurencija izradio, po uputima matematičara johana stabia, sevastian sperancius. boje, koje stranci još i danas gledaju, kada, u podne, nad fasadom bogorodičine crkve, počne igra zvona u satu, teško da su se promenile, kroz četiri stoleća. svakako, stojeći najposle, pred kućom koju je albreht direr godine 1509, posle smrti astronoma valtera, od naslednika kupio, i u kojoj je od godine 1509. do 1528. stanovao, ili obilazeći njegov grob, na groblju. sv. jovana, jedan ogroman kamen, i ja sam bio spreman da tajnu direrovu tražim u tom nirnbergu, u kom se njegova izložba činjaše tako prirodna, a njegova dela neophodne posledice uzroka. i ne samo njegov život i rad, nego i njegovu najčešće crtanu zamisao, hrista, činjaše mi se da imam i vidim, kao delove, nijanse, bića, njegovog rodnog mesta, dok sam zagledao fišerovog danskog kraljevića, koji u bračnoj noći pobeže od neveste, da bi služio onog po čijem je primeru pretvarao kamenje u hleb, vodu i vino, grejao se na upaljenom ledu, lečio zaslepele, sve to među perzejem, herkulom i nimrodom, apostolima, delfinima i sirenama. uistinu, sve to nije imalo nikakve veze sa direrom, kao ni njegova majka i otac, o kojima je tako prisno i gorko pisao. i cela izložba njegovih slika, rezova i crteža, u germanskom muzeju, pretrpana oltarima njegovog učitelja mihaela volgemuta, i mnogih drugih nirnberških i franačkih majstora, bila je tako udešena da se dela albrehta direra protumače kao posledice uzroka nemačkih, porodičnih, nirnberških, franačkih. nije nikakvo izvrtanje kad u svečanim edicijama grada nirnberga, povodom njegove četiristogodišnjice, naročito podvlače direrovu naklonost prema rodnom mestu svome. svakako da nije laskao svome zavičaju, ili bar nije samo laskao, kada je, u pismu opštinarima nirnberga, pisao, da prema svome gradu oseća naročitu ljubav i naklonost kao ni onda kada je isticao, da radije živi u skromnosti na domu svome, nego negde u tuđini, gde bi bio bogat i velik. no zar takve reči, u takvim pismima, ne znače samo bolnu i oholu želju da se prikrije očaj, jaz, gorčina, koje zjape u otadžbini? da je slikarski zanat direrov uslovljen načinom slikara nirnberških, i uopšte franačkih, lako je dokazivati materialnim primerima. da je njegovo slikarstvo i crtanje, za celoga mu života, bilo u prisnoj vezi sa primerima na domu, sa životom, običajima, duhovnom atmosferom zavičaja dokazuju nemačke esejiste više nego što se može dokazati. po njima, dela albrehta direra bile bi samo asociacije likovne, tadašnjeg nemačkog, nirnberškog života i sudbine. vanrednim marom, u tom smislu, pronađene su slike drugih franačkih slikara, starijih od njega i savremenih njemu, i istaknute kao škola, kao primeri, kao višestrukost onog što je on slikao. za njegov šumarak, nađen je drugi neki šumarak kakvog franačkog majstora, vodenica njegova istaknuta je na slici nekog starijeg slikara, kapija neka drvena, nirnberška, pokazana je sa velikom radošću u njegovom crtežu, pa i male ljubičice, poljsko cveće, travke koje su, tako neočekivano i divno zabeležene, u njegovom slikarstvu, pronađene su i kod drugih, i pre njega. dok se pre preterivalo, stavljajući ga, usamljenog, iznad svega, čemu su bili mnogo krivi književnici koji pišu o slikarstvu, preteruje se sad, stavljajući ga, kao i na ovoj njegovoj izložbi, među stotine slika, beznačajnih, i katkad radeničkih, ostalih franačkih, malih majstora, čemu su mnogo krivi slikari koji pišu o slikarstvu. albreht direr, to je raskošan cvet, vanrednog nirnberga, želeli bi sada esejisti nemački da kažu, koji je pošao od gotike, a stigao u renesansu, genije nirnberga, onog nirnberga kome se eneja pikolomini, pravi renesansni čovek, toliko divio. tup kolorit direrov, tup jer pristaje ovoj tezi, tumače slabim koloritom franačke škole uopšte, koja je jača u crtanju i plastici. posledica je onda, da je u tome direr veličanstven itd. koliko besmislene istine, u svemu tome praćenju direrovih koraka, u radosnim uzvicima prepoznavanja pojedinih zidina kula, grada nirnberškog na njegovim crtežima, koliko uzaludne istine. šta ostaje od svega toga prostog i razumljivog, shvatljivog, i onda kada se, širom otvorenih očiju, pređe preko skoro svih slika njegovih, celog njegovog rada? povodom četiristogodišnjice direrove smrti germanski muzej, na poziv opštinskog veća u nirnbergu, pokušao je da skupi sva dela direrova, što pre nikad nije bilo pokušano. uz njih je izložio i slike nirnberških majstora koje je želeo da dovede u vezu sa slikarstvom albrehta direra, kao primere, saputnike, ili đake hansa direra, elsnera, grinevalda, kulmaha, penca, plajdenvurfa hansa i vilhelma, šajfelajna, štosa, trauta, mihaela volgemuta, hausnera, zv. cajtbloma. svega 127 slika i 181 crtež. u hladnim dvoranama muzeja, koji je ogroman kao tvrđava, a taman kao manastir, utisak je bio očajan. pa ipak, izložba je imala, osim udobnosti za amerikance, i vaspitne, ponosite značajnosti za nemačke mase, i tu dobru posledicu, da su se direrove slike i crteži iz gomile ostalih, toliko izdvajali, da je najnovija kritika opet zapazila da ga treba posmatrati kao sasvim vanrednu i naročitu ličnost, koja napušta okolinu i tradiciju nirnberga. drugo. da su veze direrovog slikarstva sa slikarstvom njegovih prethodnika i savremenika primitivci, jače lokalni labave, ali da su vrlo jake sa skulptorima štosom, kraftom, fišerom intelektualci, renesansniji. istaknuto je, osim toga, povodom izložbe. da je direr tražio veliko u malom, napustiv veliko, dekorativno, crkveno slikarstvo. da, uopšte, utiče duhovnim, nečujnim sredstvima svoga slikarstva. čak da je, pri tome, decentan. kroz zbrku mišljenja i tvrđenja, dakle, polazi se, i na samom izvoru direrovog slikarstva, tajanstvenom miru i prividnoj uzaludnosti radova albrehta direra. ima ih koji se, sa strahopoštovanjem, zadržavaju i na njegovim, najranijim, šegrtskim, crtežima. na autoportretu iz albertine, crtanom srebrnom olovkom, u trinaestoj godini i na mariji, iz kabineta bakroreza u berlinu. mi smatramo da su to dečačka precrtavanja, uz sudelovanje majstora, pa ističemo, kod prvog rada, talijanski ton, koji je dakle, u nirnbergu, i kod običnih zlatara, bio znan, već tada, karakterističnu značajnost crtane ruke, a kod drugog, mnogo manje ranozrelog, ali svakako tačnije hronologisanog, opet samo talijanštinu u zanatu. na tim prvim tačkama direrovog polaska tek, vidi se koliko su talijani bili poznati i s onu stranu alpa. godine 1486, crtao je oca. albertina, beč. taj crtež petnaestogodišnjeg dečaka mogao bi interesovati. prvo, jer je iz doba učenja kod volgemuta, drugo, jer i taj portre isključuje tezu mađarskog porekla direrovog, po ocu, a možda pokreće mišljenje, da je to lik čoveka slovaka. svakako je crtež odličan. hronološki proveren, po kopiji, u zamku rajnštajn. i taj crtež dokazuje da je način talijanski bio dobro poznat, majstorima kod kojih je direr, kao šegrt, mogao šta zapaziti. koliko je jaka talijanština, iz koje je direr mogao poći u slikarstvo od početka, i koliko za to prvo vreme njegovog života baš, otpadaju, utisci bez značaja, nemački, rodnoga mesta, najbolje se vidi ako se pogledaju slike što su bile izložene oko slika njegovog dečaštva i što su i sad, pred njegovim slikama, a to su. tzv. peringderferski oltar, oltar iz hersbruka, volgemutovi, možda više savremenika u tom imenu, oltari itd., slike, crkvene i lokalne, pa ipak, po izradi, u tesnoj vezi sa zanatom slikarskim sa druge strane alpa. autoportreti, crteži, o kojima se misli da su nesumnjivo to, iz godina u kojima direr, izgleda, napušta radionicu volgemutovu i luta, sa očevim dopuštenjem, kao i druge kalfe zanatlija, došli su, izgleda, posle prve slike, koja je sačuvana i to dobro sačuvana, u uficijama, u fiorenci. to je portre očev, na drvetu, iz godine 1490. ta prva, utvrđena, slika direrova, koju je, uostalom, sačuvao rudolf ii, pokazuje jasno, šta je naučio, šta je znao i kako je radio albreht direr, u svojoj dvadesetoj. na drvenoj tabli, ni pola metra visokoj, slika poprsja, šezdesettrogodišnjeg zlatara, vanredno mirna, u svojim mrkim bojama, sa naročitim zadržavanjem na krznu odeće, na igri prstiju koji broje brojanice. tišina kao na površini lorenca loto. vanredno crtanje devetnaestogodišnjeg, nemačkog slikara. portre, odličan, pre svega, u materialnom smislu. bez ambicioznosti, sem zanatske. bez sadržaja, sem slikarskog, pa ipak večan, u svom značaju odeljenosti i postojanja života i slike. polazak slikarski, bez mogućnosti puštanja raketa slikarskih novotarija, kao u današnjici, ipak uzvišen, nad svojim savremenicima. da ispune kvadrat slike znali su i oni, talijanski je radio, gledao, mislio, kad je imao da preslika čoveka, čak i u crkvi, majstor tzv. peringderferskog oltara sv. luka, pa ipak. kakva razlika. na drven kvadrat, sasvim kao što se to radi, u to doba i u italiji, slika i direr, kapu, kosu, lik, krzno u odeći, ruke. zanatlijski brižno radi običan posao. pa otkud u toj jednostavnosti već, tajanstvena neka značajnost? u vrednosti slike, same po sebi, bez ikakvih veza sa okolinom, u mogućnosti tog postojanja radi sebe same, površine koja ništa ne podupire i koju ništa ne podupire a neprolazna je. prva slika, ujedno, na kojoj se pojavljuje direrov monogram, kojim posle do smrti, ponosito i, sa osećanjem prodajne vrednosti, vrlo vidno, obeležava sve svoje radove. ako primimo godinu slike, protiv koje nije bilo sumnje, jasno je da je direr, još u nirnbergu, mogao izučiti slikarski zanat solidno, sa poznavanjem posla, kako se radi u italiji, da je znao portre u kvadratu da postavi, da ga izradi, a naročito da ga crta. osvetlivši lik, koji je radio, kao neki zlatarski, metalni posao, nije znao još za divotu boja, ni u liku, ni u odelu, ni u vazduhu. na jednobojnoj mračnoj osnovi, kao i docnije, njegov lik se ne sastoji od odnosa i mešavina boja, nego je bezvaleran, kao i na nirnberškim oltarima, u volgemuta, pa i liričara plajdenvurfa. crtao je nagonom oštrim i nepogrešnim, koji raste u svih koji rade metalom. pošao je kao odličan izrađivač, sa poznavanjem slikanja, tolikim, da je čudno, već tada, pre dodira sa italijom, u radionici nirnberškoj. bez pokušaja ma čega neobičnog, predstavlja se, na toj prvoj slici, sa tupim bojama, bez ikakve patetike, vanredno uzdržljiv, ćutljiv, unuk i sin zanatlija, koji bi prošao nezapažen. zanimljivo je, opet, da bi i po toj slici očevoj, svako ko poznaje slovake u mađarskoj, pristao uz mišljenje da su direrov otac i ded svakako bili slovačke krvi. na drugoj strani tog portrea, naslikan je grb roditelja direrovih, vremenom prilično oštećen. i taj rani heraldički pothvat direrov vrlo je romanski po figuri. na oklopu ima dva krila bela, među njima lutka crnca, vrlo mletačkog. pod oklopom pak, na dva štita grbovi. levi biće materine porodice, a desni je očeve. u stvari grb izmišljen, proizvoljan, po imenu izrađen i vrlo interesantan, predstavlja seoski kapidžik, vrata. die tr, drer, ajtoš. ta vrata pak stoje na tri humke. mađarski esejisti drže, da su to ona tri brda iz grba mađarskog, što nije neverovatno. iz razloga da je bilo jakih, vrlo starih slovačkih naselja, u kraju i selu gde se direrov otac rodio i gde je porodica živela, kako sam direr piše od konja i volova, zbog jako istaknutog tipa lika očevog, pa čak i mladoga direra, mi podvlačimo slovačku hipotezu. grb svoje porodice, izmišljen, izradio je, grafički, naročito raskošno, skoro bismo rekli mazeći se, još jednom, godine 1523. u stilizovanom lišću, pod šlemom, među heraldičkim dvokriljem, opet onaj mali, venecijanski crnac, a na štitu grba, opet seoska vrata, sa nadstrešnicom, postavljena na tri humke. u značenju, bez sumnje, došljaštva iz ajtoša. svakako čudan grb, među grbovima nirnberškim. pošto podataka neposrednih nema, i ne može više biti, o njegovom rasnom poreklu, to treba smatrati, na osnovu onog što se već ima, da je otac direrov, zanatlija, ili nemac, ili slovak. mađar nije, to isključuju porodična imena i zanimanje, kao i porodični portrei. kelnski direr, sa nadimkom unger ne mora značiti ungar, kao i ostali direri, pripada samo topografski, a ne rasno mađarskoj. za najnoviju, hipotezu slovačkog porekla govore, pre svega, mesto odakle se direri iseliše porodična imena, zanimanje, pre zanatlijskog. ime onog strica, što postaje paroh i da je tek ded albrehta direra, dete sa sela, izučio zanat, a najviše, i nepobitno portrei očevi. uostalom, mogućnost razmišljanja, tako reći sladostrasnih, na osnovu i te, manje značajne, tajne direrove, javiće se, a to je glavno. godine 14901494 ?, u životu njegovom, smatraju se kao vreme lutanja, po porajnju i bazelu 14921494, možda i kroz alpe e. remer, a iduća godina 1495. možda kao silazak čak do italije. te godine direrove obeležene su sačuvanim autoportreima, a još više prvim njegovim akvarelima hendke, klebs, od kojih raniji, hronološki, svakako, spadaju u to doba putovanja. pešačeći, vozeći se lagano, kroz pejsaž, direr je beležio, ne kao prethodnici po sećanju, već na samom mestu, u prirodi, bojom i crtežom, predele, jutra, pojedine delove krajeva i okoline, kroz koje je prošao. većinom, bez sumnje, kao svoj običan posao, rad koji je, posle mogao da iskoristi, na svojim naručenim slikama, najčešće u pozadinama tadanjeg, religioznog slikarstva. tendencija je, sad, nemačkih esteta, da ukažu na njegovu ulogu, već tada, kao prethodnika slikarstva u prirodi xix veka i da izraze mišljenje, kao da je slikar, već tada, ili bar uskoro po tome, slikao pejsaž, ne kao jedan deo slike, često bez veze pojedinih delova i tog jednog dela celine, nego sa osećanjem koje je obuhvatalo kvadrat pejsaža potpuno i samostalno, uživajući u pejsažu radi pejsaža samog, u njegovoj slikarskoj vrednosti, bez idealisanja gotskog, smatrajući ga završenom slikom. ta tvrđenja, treba priznati, ne čine se mnogo patetična i preterana, kod direrovih slika iz prirode, već ni u tim ranim godinama, a docnije pogotovu ne. pejsaž direrov i pejsaž talijanski, lombardski, ili umbrijski, sa dva su sveta. govorim o akvarelima i crtežima npr. stenovit pejsaž, sa zamkom, iz bečke albertine, ili crteži perom, prevučeni akvarelom. još lakše se primaju tvrđenja, pred vanrednim pejsažima, malo docnijim, katkad sasvim neočekivanim i izuzetnim, za ono vreme npr. kalckreuth, ili divni akvarel o rađanju sunca u šumi, ili weidenmuhle. zracima čistim, smirenim i zemaljskim, kao i italija nebeskim, i niderlandija je bila već obasula nirnberg, i neobičnu dušu i um ovog slikara, reklo bi se, tim povodom, u starijim esejima, govoreći o uticajima. autoportrei, sačuvani, iz tog doba, imaju na sebi mnogo tragova žurbe, ali i sjaja plahovitosti i melanholije trenutaka izrade. crtež erlangenški, za mene jako talijanski, koji postavljaju u godinu 1491, vanredan je, ne samo zbog odličnog crtanja ruke najčešći motiv direrov, već i po melanholiji psihološkog momenta portrea, ako se ta skica može tako nazvati. ljubavni par, iz god. 1492, hamburg, mnogo je običniji posao. studija odela i nabora, karakteristična po direra, i talijane. napor banalan i klasike i gotike. autoportre iz muzeja ljubomirskog, u lavovu, sa forsiranom levom rukom i studijom o jastucima, iz godine 1493. ne zanima mnogo. potvrđuje samo lik, koji imaju erlangenška skica i portre u luvru i slovačke crte tog lika, iako nisu onako očigledno analogne licima slovaka u mađarskoj, kao npr. očev portre. portre u luvru, iz godine 1493. prenesen sa pergamenta na platno, kraj hvaljenih, odličnih ruku, i kraj sveg divljenja geteovog koji je video kopiju u helmštetu, držeći je za original, i prvi obnovio kult direra, ne oduševljava. mada u bojama te slike ima rumenila breskve, prilično purpura, i odličnog žutog, mada je portre, kako gete kaže i bogat i nevin, kao slikarsko delo manje zadržava, od očevog portrea, iz godine 1490. čudna je kapa na glavi direrovoj i plavi cvet, eringium, u nemačkom muška vernost zvan, koji drži u ruci, kao i natpis slike, alemenski, koji glasi. kao što gore stoji, tako mi ide. deset godina, posle prvih svojih crteža, direr se vratio u nirnberg. bivši šegrt u oca zlatara, u slikara volgemuta, kalfa koji je lutao po svetu, video rad slikara alemanskih, možda i lombardskih, a koruških svakako, vraćao se da bude majstor na domu. znao je već da crta, bolje nego otac, koji je dugo bio u niderlandiji, kod čuvenih umetnika, pa i da rukuje četkama slikarskim, bolje nego što se to znalo u radionici volgemutovoj. da nacrta čoveka, bio je za njega posao lak, kao za druge da skroje obuću, a da naslika oltar, zanimanje, kao za druge da istešu sto za trgovca ili menjača. no ne znamo šta li je mislio i osećao onda kad je slikao sebe, sa melanholijom u očima. ponavlja se, da je crtao oštro i čisto, kao zlatari, a da je slikao prosto i skromno, tankom, tupom površinom boja, po načinu svoje franačke okoline. no ne pita se otkud onoliko čudnovatoga u tim slikama, a samome sebi? među crtežima, erlangenški otkriva jednu tajanstvenu moć zadržavanja trenutka, zastajanja oči u oči sa dušom, snagu manje važnu za uspeh u slikarstvu, važniju za put ka snežnim visoravnima razmišljanja, tj. umetnosti. među slikama, očev portre, otkriva to isto, pomešano znanjem slikarskim, kao i crtačkim, neobičnim za onu okolinu, više nego što se priznaje. u stvari jednu slikarsku mladost, o kojoj se u evropi manje piše, nego o drugima, koja nas ne gleda, iz daljine stoleća, natprirodnim sjajem očiju, kao masačova, već tiho, uzdržljivo, ali i neprolaznije. najposle, za tih prvih deset godina, zabeležimo, još jednom, neobičnu ćutljivost, pri životu i pri poslu. mnogo je gotovog imao u svom rodnom mestu, ponavljaju. niderlandska stvarnost bila je znana, pa i talijanština, koja je vidna i uticajna i na slikama njegovih prethodnika i savremenika. među njima, za nas, naročito. oltar volgemutov, u bogorodičnoj crkvi, u cvikau. na oltaru parohijske crkve, u hersbruku, na oltaru hansa plajdenvurfa, na, skoro sienskoj, madoni istog majstora. i primere za svoje pejsaže mogao je videti, ističu, još tada, na domu. dvorac na vodi, na oltaru peringderferškom, koji hen naročito spominje. sliku nirnberga, u pejsažu, na oltaru u crkvi sv. laurencija. slike perunike, kukolja i žabokreka, sa oltara, uz koji hen meće ime plajdenvurfovo, sa znakom pitanja. tako bi, za tih prvih deset godina direrovih, prošlih u uobičajenom slikarskom radu, moglo više da se sluti, nego da se kaže, da život svoj nije nastavio. idućih deset godina počinju tim istim običnim, prirodnim tokom događaja i poslova, u životu i slikarstvu albrehta direra. kad se vratio u nirnberg valjda, ipak, o duhovima 1494, oženiše ga. o toj ženidbi i o toj ženi, zapisao je svega nekoliko neznačajnih reči. u slikarstvu svom ostavio je, o njoj, svega nekoliko radova, koji nisu mnogo više od običnih, beznačajnih beležaka. uporediti to siromaštvo npr. sa bogatstvom rubensovim, inače tako dosadnim, nema smisla, jer ta dva slikarstva različita su, kao i ta dva braka i te dve žene. mislim na portre rubensov, žene sa sinčićem, mnogo prerađivan, ali sjajan otkad je godine 1922. u minhenu očišćen. uostalom, neka brzopleti i dalje ističu tragičnost direrovu, i tim povodom. radionica direrova, uz taj brak, ma koliko nemački esejisti podvlačili povoljan položaj slikara, u prosvećenom nirnbergu, idućih godina, mora da je bila, po mračnim svojim kutovima, puna briga i slika rađenih bez volje, po nuždi. godine 1502. umro je otac direrov. tada je uzeo majku, da brine o njoj, u svoj dom, pa i braću, koja baš nisu bila neke radiše. na prvi pogled, dakle, još deset godina života, običnog, čak i gorkog, a svakako uzaludnog. radovi direrovi, sačuvani iz tih prvih godina samostalnog života, nisu mnogobrojni ni vanredni. i u zapisima svojeručnim, u tom dobu života, zjapi praznina. kao čudan zvuk, godine 1494, iz neke daljine, pominjemo jedan crtež na kome je nacrtao bahanal. jednu kopiju sa mantenje. zatim, onaj poznati, skoro ljupki, mnogo spominjani crtež albertina perom, koji može biti i docniji, koji je malen i nevažan, ali vrlo značajan, plod nekog mirnog, večernjeg časa, na kome je, docnije, direr zapisao svoj monogram i, svakako tek tada, nad prošlošću, melanholično, ili dirnut. moja agnes. tu skicu, koja je bila brza, koja nije ni fina, o njegovoj mladoj ženi, zadremaloj pri stolu, sa glavom klonulom na ruke. sličnu, po zadržavanju trenutka, erlangenškom autoportreu. iz iduće godine 1495 ili 1496 sliku sv. hristifora desau, uostalom bez monograma, za nas potpuno beznačajnu. iz godine 1496, crni portre u berlinu, muzej cara fridriha, portre fridriha mudroga saksonca, koji je dolazio u nirnberg te godine, a koji je naručivao u direra. portre je na platnu sa monogramom direrovim, svakako samo jedna dobro plaćena porudžbina po najnovijoj modi. za nas, sasvim zaprepašćujuća talijanština. slične toj slici su i druge tri, sačuvane iz tog doba, narudžbine možda istog vladaoca, tzv. drezdenski oltar, koji se sastoji iz srednje slike, marije pred detetom i dva krila, na levom sa sv. antonijem, na desnom sa sv. sebastijanom, polufigurama prirodne veličine. vrlo neprijatne slike, po tadašnjoj, najnovijoj modi, pred kojima je prijatno i da se sumnja čak, da su od direra kao i pred pređašnjim portreom. prefarbane i obnavljane svakako, izrađene inače i nakinđurene brižljivo, one su već dosadne onom neverovatnom talijanštinom ukusa i slikarskog načina, manje priznatom od nemačkih esejista, koji je tada morao gospodariti po nirnbergu. naša namera, u ovom ličnom prikazu, pisanom samo zbog rezultata mentalnih i skoro spiritističkih, do kojih ćemo na kraju doći, svakako, nije oduzimanje nemačkog iz direra, naprotiv. samo treba primetiti da je, začudo, o direru, skoro sva literatura, izuzev edicije londonskog the durersociety, samo nemačka i da su njegovi poznatiji pogađači, kritičari, komentatori svi u tražnji što samostalnijeg direra i spasavanju od talijanskog otrova. osim toga, i najveći, imaju nemački način pisanja o umetnosti, tražeći etičko i tamo, gde ničeg nema sem seksualnosti. flehsig, velflin, fridlender, gimbel, meder, veber, vajnberger, vinkler čak, pa i panofski. i to je, donekle, doprinelo da je direr prilično nepoznat, a osim toga i jednostrano viđen. mnogo važniji od tih spomenutih slika, koje su izišle, tih prvih godina iz samostalne radionice direrove, su sačuvani ostaci njegovog rada crtačkog. sin zlatara, radeći za hleb, on je, u to doba, morao ceniti, naročito, mogućnost izraza u malom formatu, stvari za reprodukciju i prodaju, drvoreze i bakroreze. majstor već tada, naročito kad crta ili reže, što mu je, kako mnogi misle, i posle bolje išlo od ruke nego slikarstvo, on se pročuo tim radom, a u tom poslu bilo je i nečeg naročito nemačkog, nirnberškog. crtao je grub život svakidanji, seljake, ženska kupatila očev portre iz god. 1497. nije sačuvan i živeo i radio pošteno, zanatlijski, nastaviv život nirnberških majstora i umetnost nirnberških ateljea, koji su, međutim, imali već da uče od njega, kao što je njegov učitelj volgemut pravio portre tada kao da mu je postao učenik. okolina, rodni kraj, krv materina, zavladali su nad osvetljenjima snova, tamnila snohvatice i mutila priviđenja. sudbina da živi u nirnbergu, desetinama godina, gde se beše rodio, uticala je. seoba baš u nirnberg, u nirnberg koji je mogao imati privlačnu snagu pre svega za nemce, kao da slabi i slovačku hipotezu, o poreklu direrovom. u čežnji za umetnošću daleke niderlandije i italije, pun snova i namera, direr, tih godina, umalo ne osta franački majstor, koji pripada zavičaju, mesu svoje porodice, nirnbergu, bez vaznesenja. najvažniji ostaci, iz te godine, crtež za bakrorez i bakrorez sam o bludnom sinu, govore jasno o tome. sve tradicije, iako nadmašene, tu su. u pozadini franačke selendre tzv. realizam čudna mi čuda, stoje i izvanredno crtane tj. dugo gledane svinje oko valova. no, iduće godine, kakvo bogatstvo i kakav sjaj, nad svim tim čemernim, običnim, beznačajnim. godine 1498. i 1499. odlični, akvarelirani crtež, albertina, perom, oklopnika na konju. u ono vreme, u nemačkoj niko nije umeo, a u italiji niko nije mislio, da tako crta konja. crtež u kom više ne samo nema ničeg srednjovekovnog i neprirodnog, nego je toliko lak, da dopire svojom aktuelnošću, do pre nekoliko godina. pa onda, pun vazduha pejsaž, iz okoline nirnberga, pleneran akvarel, tzv. mlin žičanik i najposle slikarski akord, kao nekad očev portre, vanredni, divni, tajanstveni autoportre prado, madrid, o kom nećemo da pišemo, jer, na žalost, nije bio na izložbi. zašto bismo mešali svoje drhtanje, nad kopijom, u ovaj obični i potrebni deo prikaza? mislićemo na njega, docnije, na kraju, kada mislimo reći ono što će biti neobičnije, bez obzira. godina 1498 koju obeležava ta krasna slika, doba je kada direr, u svojoj dvadeset i šestoj, za nas, već sjaji sedefastim bleskom duše i tela, neshvatljivim običnima i neznanim, po muzejima i proslavama, to je godina drvoreza, koje je izdao uz latinski i nemački tekst viđenja jovanovog. kao što je za bakrorez i crtež imao školu kod oca, za farbanje kod volgemuta, znajući pri tome mnogo niderlandskog i talijanskog, tako je i za najnoviji posao imao primere, beznačajne, uostalom, kao i oni pređašnji. već pre, za vreme lutanja, i odmah po povratku, on je radio drvoreze, sitnu umetnost, koja je tada zamenjivala knjigu i štampu, a u početku luteranizma imala glavnu, popularnu ulogu. nemački esejisti ističu da je pri tom poslu počelo sasvim novo poglavlje u istoriji nemačkog drvoreza, i uopšte umetnosti, jer je kod izrade otisaka direr počeo svojim senčenjem linija da primenjuje nov način, olakšavajući pri tome izradu, bez bojadisanja, stvorivši novu umetnost, koja je po načinu izrade, po zanatlijskom obimu, duhovnom sadržaju, naročito severna i nemačka, u suprotnosti sa južnim slikarstvom, koje je uvek bilo jače materialno i više sensualno. kraj beznačajnih prethodnika, i u nirnbergu schatzbehalter godine 1491. i weltkronik godine 1493. sa igrom mrtvačkih kostura i hristom, on je ipak izvoran, kažu, u drvorezima svoga tajnog otkrovenja jovanovog. i ne samo izvoran, nego i veličanstven, nedostignut, bez preteča. za nas je pak, bez ikakvih istoričarskih i estetskih ambicija, od te godine i tih drvoreza i postala tajna albrehta direra privlačna i ljubičasta. daleko od onog nehata i ironije, kojim smo mu prišli, zastali smo tada već zadivljeni. od bučnog i šarenog nirnberga, prolaznog kao i svi sajmovi ovog sveta, otkida se direrova senka pošavši nam u susret. taj slikar, čije je ime manje spominjano od talijanskih, zadavao je već svojim delima toliko misli umu i slasti čulima. sve njegovo biće pokaza se da je od onih što iziđu nasred mlečnog puta, kojim hodimo prema jazu praznine i plavetnila, pa kažu. stoj. rođenje njegovo već, i ime, gledalo nas je oči u oči, pogledom zelenim i šumilo šapatom, u kome smo bili pomešani i mi. krv nemačka, gusta, franačka, tolikih dotadanjih animalnih života, tekla je sa jedne strane, sa druge je dolazio čovek slovačkog lika, došljak iz dalekog sela, iz seljačke kapije, koju je sin, svesno, podigao posle u grb heraldički, pod malog, mletačkog crnca. albreht direr mlađi, dakle, nepoznatog porekla, mešavina dugog života, od konja i volova, kap, u gomilu punokrvnih telesa pala, žar ravnica, beskrajnih osvetljenja, koji pada u zidine u kojima gmiže zanatlijstvo. baš je nirnberg izabran, tvrd, tradicionalan, komplikovan kao veliki crkveni sat, što jednako ide, neosetljiv pri tome i bezuman, da se u njemu rodi taj koji je toliko težio bogu. kolika, dakle, tajanstvenost u tom poreklu. pa i u njegovoj mladosti. nad njim otac, u gorčini sirotinje. oko njega zlatarski poslovi, zlato, tup sjaj zlata koji kao da mu je posle princip pri bojadisanju i, uopšte, radu i davanju sebe. otac direrov radio je za vladiku poznanjskog, za cara fridriha iii itd. mati, koja se udala, u svojoj petnaestoj godini, jedna lepuškasta, prava mlada, za čoveka od četrdeset i nešto godina, s kojim je u sirotinji izrodila osamnaestoro dece, hvatajući se, pri tom, u zanosu, samo za hrista. svaki dan, taj zanat, rad, kao jedini smisao života, zar? zatim to smešno šegrtovanje, u kome su ga drugi učili da vidi ono što se u njemu prelivalo davno vanrednim bojama i prugama. i mladost, u skitnji, o kojoj ćuti, o kojoj jedva šta šapuću i crteži i portre sa eringiumom. ženidba i vezanost za nirnberg, u kome je najvišu vrednost, sreću, sa kojom je trebalo biti i te kako zadovoljan, značilo prijateljstvo debelog i pohlepnog, bogatog pirkhajmera, koji je bio državnik i humanist i koji se baš tada 1497 beše vratio, posle dužeg boravka u italiji. pa ipak, koliki mir na površini očevog portrea i kolika neizmerna bezbrižnost i sladostrasna zadovoljnost na autoportreu prada, iz godine 1498. nigde traga da je direr očajnik, nigde da je padao niže, od ironične gotovosti, pri ispunjavanju porudžbina, nakinđurenih, odlično izrađenih sv. sebastijan, koje su dokazivale da nije ništa gori od onih iz italije. dvadeset i šest mu je tek godina, u ovoj godini 1498, na kojoj smo se zadržali, pa se već oseća da ima neku tajnu, koja mu, kao srce krvlju telo, obliva širom dušu. rezigniranost flamanaca, izmučenost nemačkih majstora, blaziranost talijanskih samo ga je mimoišla. ne izuzev erlangenški crtež, očev portre, pa ni portre u pradu, direr se još do te godine 1498. i može staviti u franačko slikarstvo, u taj nemački, niderlandski, talijanski svet, ne stavljajući ga kao ravnog među najveće talijane, kako gete kaže. od idućih godina direr je tajanstven i dalek od svega toga. uz virtuoznost i finoću njegove srebrne olovke, njegovog neizmernog zanatskog uspeha očev portre, uz neprolaznu lepotu autoportrea u pradu, dodaje ta godina 1498. novine u kompozicijama za viđenje jovanovo, neobične za onu okolinu, neobične za nemačko slikarstvo, neobične uopšte. kakav tajanstven život, ljubavi, opštenja sa lepotom i smislom sveg vidljivog, mora da je imao taj ćutljivi čovek te godine, kada je slikao autroportre madridski i priviđenja apokalipse. sve što je dotle bilo u njemu najbolje, crteži i akvareli, samo je tek bilo označeno. oltari njegovi dotle, porudžbine, uopšte, nisu važni. glavna je crta života i rada njegovog dotle ćutljivost i povučenost. crteži i akvareli su, u stvari, dnevnik. oltari nemaju ni površinu, ni vrednost talijanskog crkvenog slikarstva. portrei, vanredni, retki su. tada, iznenada, drvorezi viđenja jovanovog. iako male površine za drvorez velike, 3040 sm, kao da su crtani za površine sikstinske. u njih je smeštao svoja priviđenja, držeći se glomaznog teksta i buncanja semitskog lirizma, pazeći pri tome da ostane jednostavan i popularan, jer je to morao, kao i govornici u crkvi, biti. tih petnaest drvoreza reprodukcije su poznate zatvaraju ujedno, u njegovoj dvadeset i sedmoj godini prvi krug njegovog života. ilustracije mučenja jovanovog, apokaliptične pojave božije pred jovanom, na nebesnoj dugi, sa knjigom otkrovenja, četiri apokaliptična jahača, propast zemlje, anđele sa krstom, mihajla i sotonu, zvezde, vaznesenje deteta itd., sve je to crtao tako, da u prvi mah ima veze i sa nemačkim slikarstvom i sa talijanskim dramatizovanjem hrišćanstva onog doba. popularan crtež, uobičajena kompozicija masa i grupa i poze anđela, talijanska garderoba važnijih ličnosti često kao u benoca gocolija fantastična, sve bi to bilo prilično u okviru dotadašnjeg direrovog znanja i nivoa nemačkog slikarstva, da nije izvanrednih pojedinosti i toliko spominjane grandioznosti kompozicija ostvarene na malom prostoru. u stvari svi ti listovi čine se kao planovi velikih slika, nikad ostvarenih, samo zamišljenih, viđenih. renesansna lepota pojedinosti, ponegde barokna, kitnjast način crtanja bludni sin sad kleči kao jovan, sve to odaje ono najčudnije i tajanstveno, da je slikar, veliki slikar sad spokojan i pri ovom delimičnom ostvarenju svoje unutarnje želje, bez gorčine. tragičnosti buonarotijeve nigde, snovi svud, viđenja, koja ostaju ponegde i dekorativna i pitoreskna. pa šta mu je moglo dati to spokojstvo, taj nehat za vidljivo i ostvareno, njemu, koji nehat posla nikad osetio nije? veličanstveni i burni ti drvorezi bez ičeg sličnog u nemačkom slikarstvu, ogromni po zamisli sve je postavljeno među oblacima, skoro zlatarski mali po izradi, kriju tajnu direrovu, kao i njegovi autoportrei, pod svojom mirnom površinom. taj prvi krug života međutim do 1498 obuhvatio je sve ono što će se uz ovaj nizati. crteže od kojih će još poneki biti srebrn i neprolazan portree od kojih će još pokoji biti divan i tajanstven, akvarele, vanredne i tako čudne za ono doba, i drvoreze i bakroreze u kojima je, ako se hoće, tragedija direrova traženja zar je on to tražio? velikoga u malom. u tim daljim krugovima života albreht direr postaje još tajanstveniji. dela albrehta direra postaju, privremeno, vrlo jednostavna i tipična, posle sensacionalne godine drvoreza za viđenje jovanovo sensacionalne razume se, sad, a ne u njegovo doba. ograničen nirnbergom, opkoljen mutnim vremenom luteranskim, okružen tesnim krugom svoje porodice, množinom dakle pojava šarenih i prolaznih, praznih i uzaludnih, vrlo čestim patnjama, radio je svoj posao s pažljivošću zlatara, ali i sa nekim ogorčenjem. ipak ti poslovi prilično jasno označavaju završetak jednog dela njegovog života i vrlo su pregledni. iz godine 1499. sačuvano je više njegovih slika. pisati o direru, znači, kaže velflin, suditi o 1200 crteža, otisaka i slika. oplakivanje čiju smo prvobitnu kompoziciju spomenuli u minhenu, slikano možda uz saradnju pomoćnika, spominjemo opet, radi njegovih boja, žutih, crvenih, plavih osobito tonovi na magdaleni, podvlačeći kolorit, koji nemački esejisti izuzev velflina, tako rado previđaju u direru, i u mladom direru. pri ovoj slici naročito, koja možda i nije mnogo direrovom rukom slikana. potpun uticaj talijanskog slikarstva, u tadašnjem direrovom slikarstvu, hipermodernom, u tadašnjem nirnbergu, kao danas uticaj pariza u slikarstvu uopšte, spominjemo i pri toj slici. manir, pomalo već precizan, prenesen iz lombardije, više posredno, po našem mišljenju, kao što se prenose misli, a ne neposredno, beznačajan uostalom za tajanstvenost direrovog bića. na portreu osvolta krela, koji ima čak crveni zatvor, to isto, ali primetivši opet izvanrednu moć zadržavanja nečega nevidljivoga u vidljivoj slici, o kojoj ćemo razmišljati kada budemo spomenuli sve portrete direrove koji se ne zaboravljaju. na portreima bračnoga para patricija tuhera iz iste godine, vidi se još jednom nemački slikar, sin zlatara, vrlo osetljiv za niderlandsku tačnost u poslu, sa bledim i mirnim bojama umetnosti svoga zavičaja. po tim slikama ne bi se očekivalo tajanstveno i čudno biće direrovo, što nam je išlo u susret već sa erlangenškim crtežom. volgemutova vrednoća i tačnost, pomešana s niderlandskim crtanjem, u jednom mnogo talentovanijem učeniku, bilo bi sve što bi te slike dokazivale, ali bez žarke veličine. ni traga pak od ogromnosti gotske, koja se bila otkrila, kako velflin upozorava, nad životom, u arhitekturi. uz te slike najlakše se nižu, mnogo docnije, sopstvene reči samog slikara. dobra slika se ne može načiniti van marljivosti i truda. a po meni, što tačnija i sličnija slika biva, sve je bolje delo. mada su neki drugog mišljenja i govore o tom kakvi bi ljudi trebalo da budu. o tom sa njima neću da se prepirem. u svemu tome smatram da je priroda pravi majstor, a san ljudi prazno bespuće. tvorac je načinio ljude kao što treba da su i prava lepota je u svoj gomili ljudi. onom koji to zaista zna da izvede pre bih sledovao, nego onom koji bi hteo da zamisli i načini novu meru, nepoznatu među ljudima. iz te iste godine sačuvan je fini bakrorez, koji nazvaju marija sa majmunom. hen misli da se na obliku majke božije i čeda božijeg, može primetiti uticaj načina leonardovog. u pejsažu, koji ispunjava celu pozadinu, vidni su tragovi nirnberških pejsaža, direrovih skica, a naročito njegovog akvarela iz zavičaja, tzv. weiherhaus. britanski muzej. svakako, i po nemačkim esejistima, jedna vrlo talijanska stvar. za nas divna, zbog melanholije koja njom provejava i idealizma. velflin spominje, povodom nje, lorenca di kredija. ma koga, međutim, spomenuli, tu je na crtežu direrovom, kao i na apokalipsi, ona skoro bolešljiva osetljivost za plemenitost i nežnost linija, za vitkost i eleganciju stavova koju je tamo u švapskoj toliko imao šongauer, koga je direr više od svih drugih tražio, da bi kod njega učio i koji je crtao tanane mladiće, svete sevastijane, u pozama antonija polajuolo. crtač pre svega, kao i direr, koji je do smrti voleo te zmijske pruge i poteze, rafinirane i virtuozne, od kojih ga je trebalo, kako velflin misli, da izleči jedino mantenja. svakako, taj rani bakrorez mladosti, izvanredna je lirika prigušenog života i slikarske moći sa svojim vanredno postavljenim oblacima, koji sve podižu uvis, lako, kao mehurovi od sapunice, probijeni vazduhom i zracima. sa svojom vodom, usred slike, nad kojom je pejsaž, a pred kojom sedi ta mlada mati odlično crtanog tela i kod njenih nogu to vezano majmunče obični dodatak, kojim se slikar razmeće, misle esejisti, tako melanholično i tako značajno, za celu tu kompoziciju tišine i žalosti, od koje skoro ne znam čistije, svetle i bele, tako da je katkad lepša i od najznačajnijih, mnogo docnijih, bakroreza direrovih, crnih od poteza i pretpanih od virtuoznosti. sasvim beznačajni su akvarelirani crteži kostima, iz godine 1500. sasvim značajan pak, kao i svi njegovi akvareli, tako moderni i čudni za ono doba, već spomenuti akvareliran crtež, upotrebljen na bakrorezu marija sa majmunom. iako je to poznat nirnberški motiv, ipak je toliko različit od svih pređašnjih srednjovekovnih, stilizovanih pejsaža, svojom neposrednošću, punom vazduha, da zaslužuje mnogo pažnje, baš zato što datira svakako pre boravka u mlecima, bar pre drugog boravka, iz onog doba dakle još, u kom je tako neobjašnjeno, ako se ne objašnjava njegovom tajanstvenom, urođenom slikarskom vidovitošću i svešću, uz posredne i nejasne niderlandske uticaje i viđenja na putu pod dolomitima, to njegovo široko, zračno, sasvim novo gledanje i slikanje pejsaža, pri kom velflin upotrebljava već reč kubično. ne samo studije u pleneru, već i lak, providan, brz, skoro japanski način, sa nemešanim koloritom, čine te studije tako neobičnima za ono doba, tako ličnima. značaj koji jedan slikar, još mlad i običan nemački slikar, daje takvom slikanju zalaska sunčevog, posle kiše, pretpostavlja sasvim lične, ne opšte, osetljivosti i razloge. pred slikama mladih ljudi, možda jednog člana porodice fuger i tzv. hansa direra, mi nismo ni zastali. bile kopije, ili ne, one su beznačajne i među beznačajnima. ne zaslužuje više pažnje ni jedna druga slika iz te godine, tzv. herkul koji strelja stimfalske tice, ispremazana uostalom i svakako imitacija polajuola weisbach. studija za nju, perom, već jače impresionira. slika koja tu godinu, 1500, čini nezaboravnom i sensacionalnom opet je autoportre. autoportre stare pinakoteke, opštepoznat, slikan iz ogledala, frontalno, sa rukom pod prsima, i dugom kosom, koja pada levo i desno na ramena. nezaboravna slika, o kojoj se mnogo pisalo. sve do kraja xviii veka pripadala je opštini u nirnbergu, od koje je slikar kifner izmolio da je kopira. podmetnuvši svoju kopiju zadržao je zatim original. slika ima natpis direrov i monogram i godinu 1500 obnovljenu istina, ali kako rentgenisanje dokaza, neizmenjenu. velflin ne priznaje datum slike i postavlja taj autoportre čak u veneciju, u godinu 1506 svakako pre rentgenisanja. ona mu tu znači vrhunac slikarskog idealizma, koji beše kod prostog nemačkog slikara tek u mlecima porastao. model koji bi po datumu imao 28 godina, čini se da ima bar 34 godine. osim toga, lik portrea sasvim idealisan. ne liči mu na ostale autoportree. čini mu se da nema ni onog karakterističnog nosa, a naročito podvlači da je kostim portrea identičan sa kostimom direra na ikoni, koju je slikar radio za nemce trgovce u mlecima godine 1506. sve je na autoportreu svečanost i tišina. umetnost, a ne priroda, vertikala glave i kose. cela slika seća na hrista. tako visoko mogao je direr idealisati svoj portre tek u italiji. fridlender koji, tako nam se čini, kiselije, ali i oštrije od svih direrista misli smatra da je slika postala baš godine 1505, pred odlazak u mletke. inače impulsivni flehsig, koji voli stvarnost, pristaje na godinu 1500. i sa njim još neki od važnijih. u najnovije doba posle rentgenisanja, potpunog primanja prvog puta u italiju itd., povodom izložbe, hen oštro protestuje protiv mišljenja da je slika stilizovana justi smatra da je prosto konstruisana, pa mu se čini da je, bez svake sumnje slična ostalim autoportreima. direr je, kaže, kao i uvek . potpuno nezavisan od shvatanja talijanskog, što dokazuje frontala i duševna zapetost izraza. što tu sliku vezuje za savremenu talijanštinu, to je jedino svest o svojoj sopstvenoj ličnosti, izražena monumentalno. mi, među tako autoritativnim i najnovijim mišljenjima, nepozvani i nezainteresovani, ne bismo nikako da dirnemo u tu prepirku. jeza nas podilazi, sećajući se koliko su burgija rekli, razglasili i branili, i veliki tumači i nevernici omira. no pošto primamo datum autoportrea, treba čak i u ovako ličnom i po obimu kratkom prikazu, da ponovimo možda one razloge koje smo, tim povodom, rekli sami sebi. zašto bismo sumnjali u natpis koji kaže da je autoportre slikan u 28. godini života? direr, pa i neki prefarbač, teško da su imali razloga za taj falsifikat pre toliko godina. eto, i aparat rentgenologije potvrđuje da 6 nije postalo 0. naprotiv, slika je potpuno u vezi sa dotadanjim autoportreima. ničega na njoj nema iznenađujućeg, sem što nije, kao ostali, u poluprofilu. čak ni talijanština njena nije veća. venecijanskog i kad se hoće, malo je na njoj manje nego npr. na portreu osvolta krela. ozbiljnost i melanholija, kojom direr sebe slika, i na drugim autoportreima, čine ga starijim. to je isti onaj čovek sa portrea u pradu, ista ona kosa a naročito isti brci i karakteristična brada i čulna, lepa usta. gotska njegova ruka potpuno je predvenecijanska, kao i boje krzna, crni zastor, dah celog modela. ako je slika slična ikoni, vizantinska u osnovi, idealisana, ona nije više talinska od pređašnjih, koje su to dovoljno. baš bi neki talijan teško pomislio da naslika sebe tako u godini 1506. uostalom, italija ne znači dolazak u mletke, italija je bila svud u slikarstvu velflin ističe poznanstvo direrovo sa jakopom di barbari, kao što je danas svud francuska. lik izrazitog profila, direrov, momentalno je neobičan u frontali, a jer je kosom, kao zavesama još više stišan, čini se, više nego što je, idealisan. renesansnu svest o značaju svog bića ima direr i na autoportreu u španiji pa i u luvru. toliko koliko se uzneo i pokazao u ovom portreu, otkrivao se onda samo u svojim tajnama. u pejsažima malo kome poznatim, autoportreima malo kome poznatim, a ne u svome slikarstvu, svetu znanom. otud zabuna. ležeća nimfa, crtež tušem na zelenom papiru albertina, beč, i crtež perom na portre protopopa siksta tuhera, na staklu, označuju na izložbi radove iz idućih godina 1501. i 1502. iz te godine je i akvarel zeca, koji je tako izvanredan. sa datumom 1503. našli smo na izložbi jednu od najveselijih slika direrovih, akvarel marija sa mnogim životinjama, crtan perom, zatim oltare familija paumgartner i tzv. oltar jabach. osim njih, crteže perom venera na delfinu, i dve poznate studije konja. pirkhajmerova glava u muzeju u berlinu nije bila na izložbi kao ni poznati crtež heraldičnog grba smrti, rezan u bakru. tako je i iduća godina, 1504. godina crteža o gospođi mariji život bogorodičin, od kojih je mnogi postao mnogo ranije, bila slabo zastupljena na izložbi, na kojoj je iz te godine bio samo jedan crtež, srebrnom olovkom, njegove žene, prilično običan. na izložbi ne beše ni ona divna slika, jedina divna među njegovim sačuvanim porudžbinama, klanjanje kraljeva sa istoka, koju smo nekad gledali u fiorenci. iz iduće godine pak, godine silaska u mletke, bila je na izložbi slika mlade venecijanke u koju kraj sve lepote i monograma nismo mogli odmah da verujemo, te smo dugo stajali pred njegovim crtežom čiji je natpis bio una vilana windisch, a pod kojim se smešilo lice jedne slovenke iz brda. istim tim načinom, od slike do slike, od crteža do crteža, od zapisa do zapisa, od podatka do podatka, pratili smo direra, kroz izložbu, beležeći svoje misli i utiske, koji su na taj način prešli obim jednog ovako ličnog prikaza, pisanog povodom četiristogodišnjice smrti. pa i na kraju tolikih beležaka, zagledanja, ispravaka, osetili smo umor i dosadu zbog pretrpanosti izložbe, kao prvi dan. pod poslednjim delom majstora, pod velikim slikama četiri apostola zanimljivo je da su na izložbi bile kopije, koje je maksimilijan bavarski dao načiniti, opet smo stekli uverenje da je sve ono što je direr javno radio bilo manje značajno od onog što je ostalo njegova tajna. u mletke je sišao, već poznat i čuven, u svojoj trideset i petoj godini, javno, pun novaca pirkhajmerovih, a ne onako neznan kao prvi put. 1495? a ono što mi se pre jedanaest godina dopadalo, sad mi se ne svidi više. među svim njegovim, za javnost rađenim, slikama, dotle, svega je jedna koja zadržava dugo, ona slika, sad u fiorenci, i onaj bakrorez marija sa majmunom. viđenje jovanovo, kad se na njega misli, čini se kao sitno jesenje lišće što pada u svetloj, dubokoj večeri. slikarstvo, sa marljivom obradom sitnica, pune boje, franačke tradicije, nekoliko finih crteža, a sve ostalo prigušeno i prećutano. u tajnosti samo naslikan mali zec, travuljina, baruštine, nekoliko pejsaža i autoportrei. u tajnosti, u ćutanju. albreht direr, slikar, ostaje tajanstven celog života, onakav kakav je to bio do godine svoga velikog portrea, do koje smo ga od slike do slike, od crteža do crteža, pratili. potomak zanatlija nemaca ili slovak? vrativši se iz tuđine u nirnberg, on je za nas čudan u svim svojim delima, poznatim i nepoznatim. ne možemo, a da ne smatramo važnim to čudno stapanje periferijskog i centralnog u njegovom rođenju. pa onda, ta škola u radionici očevoj. do smrti je voleo posao sitan i nije mogao da se oslobodi zanatlijskog, mada je imao tako ogromna viđenja i snove. čime tumačiti uostalom, ako ne tom tajanstvenom melanholijom, da je, i posle, vraćao se jednako siromaštvu i prostoti, mada je imao prilike i kratkotrajne pothvate velikih slika? crtač vanredan, pošavši možda od finog šongauera velflin, od svršetka nemačke gotike, koja je već davno počela da biva barokna, a iza koje se naziru prefinjeni toskanci, on je stigao... dokle? do crteža, ugljem, svoje majke godine 1514 koji nema nikakve veze ni sa polajuolom, ni kredijem, ni leonardom. no zar se tu ne mora kriti neka tajna, kad posle svih onih, već spomenutih, crtanja, za vreme celog boravka u mlecima, direr jednako crta kao i pre zavrnuto, preterano, odlično i talijanski, da bi sve završio jednim izvanrednim crtežom, koji nikakve veze sa svim tim nema. on je u mletke sišao, po drugi put, u svojoj trideset i petoj godini 1505, kao crtač već sasvim ličan, ali već i dvostruk nemačka talijanština gotike i nemačka talijanština renesansa polajuolo, mantenja, dodaje velflin. u stvari on je već i tada trostruk. jer kakve veze imaju sa kopijama mantenje, sa kupatilom muškim, sa barokom ilustracija apokalipse, hristove patnje, sa talijanštinom marijinog života, sv. sevastijanom itd. čisti i veliki momenti crteža erlangenškog, portrea očevog i portrea u pragu? on je bio u mlecima, skoro dve godine, ali se kao crtač ne menja. velflin žali što nije sišao do fiorence, do buonarotija, a smatra da je tada direr promenio svoj način crtanja i primio venecijanski, a naročito postao osetljiv za svetlost. uostalom u mlecima je vrlo malo crtao. u mlecima je više slikao, ali zar se iko zaustavljao na izložbi pred slikama iz tog vremena, iz čistog divljenja, ili pomišljajući na uobičajeno i obavezno poštovanje, pred delima tzv. velikih slikara? svetkovina slikana po narudžbini trgovaca nemaca, isprefarbana, koju je žalosno gledati. marija sa čiškom u berlinu, hristos među farisejima, deset hiljada mučenika nisu li slike jako talijanske, pomodne, i kraj sveg svog mesta u istorijama slikarstva, dosadne i katkad sasvim hladne? pa otkuda taj potpuni neuspeh pri tim velikim slikarskim pothvatima isto onako nerazumljiv u tom svetu u kom su slike imale mesta u arhitekturi, kao što beše i u onima, mnogo manjeg obima, koje jedva htedosmo spomenuti u prikazivanju do godine 1505? zar se taj neuspeh može tumačiti sudarom mletačkog i francuskog kolorita, rušenjem čitave jedne zgrade tradicija, navika, nedoraslošću? zar nemamo podataka da je kolorit slike, slikane pet meseci za nemce, bio vanredan, zar direr nije, i pre već, u ovom poslu bio pun talijanštine i zar i na ovim slikama nije stvorio večne pojedinosti neimar hieronimije, ruke na br. 56 itd., kao što je u isto doba načinio rumeni i neprolazno sjajni portre mlade venecijanke, na kome mu nije smetalo ni franački kolorit, ni uobičajeno hladno plastično gledanje, ni kaligrafsko crtanje, da bude jedinstven, širok, zvučan i da obujmi bojama, sjajem slikarskim? na pitanja koja iskrsavaju pri direrovom povratku u nirnberg godine 1507, i uopšte u tim godinama, kad je navršio četrdesetu godine 1511, ne može se odgovoriti citatima iz istorija umetnosti, pa ma kako duhovito i opširno rađenim, bar u ovako lično pisanim prikazima, koji traže dah jedne istine, koja treba da bude privatna, dublja, nego opšte. jer zastavši pred slikama iz godine 1511 svi sveti pred trojicom, zastaje se pred tako hladnom i otužnom veličinom. a kad se razmisli, i u mislima pređe skoro dvadeset i osam godina marljivog rada, pita se. zašto da teče ta mutna reka rada na površini sa bezbrojnim crtežima, barokno nemačkim i napregnuto talijanskim, od kojih imaju značaja svega dvatri, koji sa ostalima nemaju baš nikakve veze? zašto da teče tolikih godina to slikarstvo, sa svojim dosadnim oltarima, crkvenim temama, udešenim kompozicijama, udešenim koloritom, beznačajnim intensijama, na opšte zadovoljstvo savremenika, ali bez sjaja večnosti na sebi? zašto, u isto vreme, neznani, sjaje oni vanredni, tajanstveno divni portrei, divni kao slike, prekrasni kao slikarski radovi, mada nisu bili spremani za knezove, ni za crkve, ni za opštine? može li se prosto reći da je to zato što svaki, i najveći umetnik, ima uz neprekidni tok svog, svakako značajnog, rada, svega nekoliko momenata neprolazne važnosti? tumačiti obično time da je direr stvorio, uopšte, najbolje u portreima itd. nama se čini mnogo čudnije da među tim, prosečno odličnim crtačkim radom, nalazimo ta dvatri crteža, koji nisu bili javni, tako mnogo značajnija. nama se čini neobičnije, da među tim mnogobrojnim slikama, nalazimo ta dvatri portrea tako vanredna. da među ilustracijama apokalipse, marijinog života, patnje hristove, drvorezima popularnim, a dovoljno pohvaljenim, nalazimo svega dvatri skoro bismo rekli lirsko značajna i neprolazna momenta. da od čitavog tog rada perom, srebrnom olovkom, rezačem, kičicama, kredom, akvarelom, od svih tih dvadeset i nekoliko godina, ostaju svega ta dvatri rada, pre čak i neznana. direr veliki slikar dakle, kome se obraćao car, koga su već tada, posle mletaka znali u evropi, sa svojim mnogobrojnim, među savremenicima značajnim slikama, nama tako dosadan, a za njim kao senka direr onih nekoliko crteža i slika, njima skoro nepoznat, prikriven, za nas značajan, čist, večan, žarki i strogi, kako reče kornelius. najbolje su nenapisane knjige i nenaslikane slike reklo bi se, u ovakim prilikama, u starijim esejima i na taj način protumačila sva ta uzdržanost, ćutljivost, neizraženost direrovog bića, kojoj velflin suprotstavlja npr. potpuno uspelog ariviranog, u umetničkom, ekspresionističkom, smislu, grinevalda. direr je ćutljiv, direr je ozbiljan i skroman, ponavljaju već savremenici, ali iza toga se krije čitav tamni jaz. došljaštvo, povratak svome, iz tuđine, duboka ta veza sa ocem, koju otkrivaju svojeručni zapisi i slike, mladost i lutanje po svetu, o kome se potpuno ćuti. prikrivene slike, neobične slike, uz onaj neprekidni tok savremenih, uobičajenih, naručenih. spolja jedan poznat majstor, koji zna da slika kao i talijani, iznutra jedan čudni nemac, pomešane krvi, koji melanholično gleda, melanholično slika, iz ogledala, sebe i oca i one pred kojima svojevoljno a ne po narudžbini, zastane. do četrdesete svoje godine krotak i miran, jedan od najmirnijih, najčednijih građana nirnberga, taj isti direr, u kome bukti žar luteranski, a koji iz mletaka piše pirkhajmeru onako razuzdano. neka se moli bogu za mene, da me sačuva od francuske bolesti itd. primer, prosto, za dvostrukost života znanog i neznanog, za žar bića vidljivog i pritajenog. sumorno nešto što guši smeh, jednako ide za direrom, tako da on brzo ostavlja radost, privatnu i umetničku kao što je brzo ostavio školu igranja u mlecima. ne samo osnovni ton njegovih pisama i zapisa nego i života, kao da je bojažljivost i žalost. beleške divnih, velikih priviđenja tako se čine bakrorezi i drvorezi. slike koje kao da je slikao samo sebi, o kojima savremenici nisu ni znali, brze i tajne slike velikih, večernjih nebesa i izlaska sunca čine se njegovi akvareli. kad im se pak dodadu, za ono doba sasvim neverovatni akvareli, čisti i virtuozni, panteistički, bilja, bube jelenka, žbuna, trave, svežnja ljubičice itd., onda ta tajna slikarska postaje još dublja. direr, koji je zastao pred travkom, šarenilom mrtvog tela divlje patke i njenog krila, i slikao ih, kako ih dugo nije slikao niko vazari hvali njegov crtež krila, zadivljen, direr, koji se zadržao u šumi, pred izlaskom sunca, direr koji je onako besmrtno gledao u ogledalu sebe, žarki i strogi, imao je sa onim poznatim, nirnberškim, hvaljenim direrom isto tako malo veze kao i njegova senka. nego je postojao jedan direr, strastan, sa prećutanim doživljajima, neizvršenim namerama, tajno ispunjenim žudima, o kome se skoro ništa ne zna, a koji, ovim povodom, hoćemo da se nasluti. onaj, koji se možda nije ni sećao većine svojih naručenih dela, naslikanih slika na opšte zadovoljstvo, po uzoru savremenika. slikar koji je i te kako imao svojih boja, a koji na većini svojih slika nije ni mislio da ih upotrebi. uzaludan rad, po ukusu svog vremena, u kome su se njegovi snovi pretvorili u popularne drvoreze, u kome se i lik hristov, kako ga je on zamislio za nemce vanredan momenat ne odvaja mnogo od savremenih likova paćenika, crtanih, većinom, na marami veronike. uzaludan jedan život kao i naš, iz koga vidimo da je hteo izići, u kome je krijući i pritajeno hteo da izvrši sasvim druga dela, nego ona koja je izvršio. otkuda da se ta veličina, beznačajna i besmislena, tako često ponavlja posle kod slikara i skulptora? čime tumačiti, ako ne nečim ličnim, prikrivenim u direru melanholijom, koja čini nemarnim, rezigniranim, ćutljivim, da je čak i od kranaha, koga talijanština nije uzbudila, čak i od barokno preciznog kranaha, hladniji, ili, ako se hoće, slikarski objektivniji? otkuda da uz spomenutu, nesnosnu veličinu roden, postoji i ta banalna neizraženost, kao tajna, koja sačinjava glavnu crtu života čak i kod novijih, koji su najuspeliji renoar, majol? ceo je njegov veliki život, tok njegovih velikih dela, koja niko ne može izbrisati sa tzv. zlatnih stranica istorije nemačke umetnosti, jedan neprekidni nesklad između veličine umetničke dekorativne i značaja neprolaznog lepog dela i lepe stvari. sve te slike, oltari, alegorije, ilustracije novoga zaveta, mitološke scene, crteži, neka ostanu čuveni dokumenti nemačkog xv i xvi veka. no čudan utisak i neizgladive tragove ostavljaće samo ona dela direrova, koja su se jedva znala akvareli i koja su toliko lična autoportrei da se čine tajanstvena. i to nije tajanstvenost ilustracije i uticaja, kao na bakrorezima, toliko spominjanim, tumačenim i uzdizanim ljubomora, velika sreća itd. već jedna tajna, koju kad bismo znali, imali bismo tumačenje za nemoć pri radu i odustajanje od svojih namera tolikih, koji su poznati i čuveni. novi grafički stil u tzv. malim stradanjima hristovim i u bakrorezima tog istog motiva, posle venecije, povlači za sobom, dok ga posmatramo, opet samo razmišljanja o uticajima iz italije, upoređenja sa savremenim nemcima, onim bliže dunavu, pitoresknim. obično, kao što se dotle potcenjivao direr slikar, precenjuje se zatim crtač. stranac, međutim, obišav nemačke muzeje ima utisak da ni najizvikaniji drvorez hristov lik direrov ? nije bez običnosti razloga, u množini sličnih glava kod savremenika. uzaludnost, prividnu, života direrovog, već smo dovoljno podvukli. uzaludnost, prividnu, tog drugog bavljenja u italiji podvlačimo sad opet. ona je vidna u svim tim godinama, sve do njegovog putovanja u niderlandiju. čudnih i lepih dela stvorio je bio već dovoljno. poznata, i po porudžbini rađena, njegova dela dovoljno su istaknuta i zapažena i na ovoj izložbi. nas nisu zanimala. tri kralja ostala su u fiorenci. u veneciji, iako tihoj i uzdržanoj, na površinama slikarskim uz to direr voli belinija, direr je tek postao pravi slikar svetlost, boje, jedinstvo površine, a slika koju je slikao za nemačke trgovce, možda je zbilja bila vanredna. no od svega toga, posle venecije, ne biva ništa, ne ostaje ništa, nikakvih značajnih slikarskih uspeha, pa ni pothvata. naprotiv, baš posle venecije izgubio se tamni i divni slikar sa severa, i direr se šareni jednom tako nadodoljenom velflin. akademskom, po modi slikanom slikom marija sa čiškom, u berlinu a ističe jednom, u rđavom smislu sikstinskom, pa još uokvirenom, da se od njih okreće glava. prazne se dakle čine tim više, te godine, posle venecije, u kojima direr, kažu, nije imao narudžbina. ni majstorski bakrorezi, kako ih oduševljeno zovu, ne mogu ispuniti tu prazninu. do nebesa hvaljena poetičnost viteza, smrti i đavola, ni ilustrativni problemi melanholije, što su uvek detalji, samo detalji. to u godinama kada za direra, crtača i rezača, više nije postojalo nemoguće u izradi ma čega vidljivog perje itd.. zar nije onda opravdan taj tamni osećaj, koji se u gledaocima ne samo u meni, na njegovoj izložbi javljao. da se hodi na nečem prigušenom, prikrivenom i žalosnom, čega i danas još ima. nad jednim slikarem, koji nije naslikao ni deseti deo od onog što je video u sjaju i divoti svoga mozga iza očiju. koji je celoga života slikao, besmisleno, kako nije želeo, a kako su ga okolnosti ne samo spoljašnje, prisiljavale. direr je tada, uz buonarotija, memlinga, postajao ne onaj beznačajni, pretrpani, zanatlijski, dosadni, već gorki, tamni i tajanstveni. crtež majke, tada godine 1514 nije čudo što se čini izvanredan i što ponovo izaziva neko pomućeno divljenje kao i autoportrei, kao i akvareli. sasvim je suprotan, po materialu i izradi majstorskim bakrorezima, iz istog doba, bez finoće, brz, prigodan, crtan grubim ugljenom, ali večan u svom siromaštvu i strogosti. ta nezaboravna glava, brutalno zadržana u prolaznosti, prirodne veličine u berlinu ne izaziva estetičke diskusije. čvrsto je izražena kao glava menijeovog antverpenškog nosača, a po preseku horizontale očiju koju velflin ističe od grozne ekspresivnosti, kao neka maska, tog dana je direr bio lirski raspoložen buonaroti, a pri tom nemac kao nikad dotle. kako i zašto, taj i takav direr posle opet tone u običan način i običnu virtuoznost gotike pri kraju? kako i zašto taj direr, posle takvog crteža, opet radi onako odlične i banalne slike, detalje, pune talijanštine, kao što su njegovi apostoli jakov i filip iz godine 1516. na ta pitanja estetičari ne daju odgovora. mi bismo čak i kod najvećih dela direrovih, kod apostola u minhenu, mirno rekli. nivo ćime da koneljano, kolorit na nivou andre del sarto itd. ni ostali njegovi radovi, idućih godina, kada je bio pod zaštitom cara maksimilijana i, nisu mogli da zbrišu taj osećaj promašenog, prećutanog, koji se bio, na izložbi, već tvrdokorno razvio u meni. crteži perom, koje je izradio po narudžbini svoga dobroželatelja johana stabiusa, pesnika i matematičara carevog na molitveniku carevom minhen duhoviti su, fini većinom, ali potkrepljuju samo gore spomenuti osećaj kod gledalaca. direr, čovek sa severa, razume se, nije ilustrovao psalme s katoličkom pažnjom jednog da verone, već samovoljno i čudno, katkad i raspojasano. kraj tihih i ljupkih crteža, on je napunio molitvenik bezbrojnim slikama života u životinjskom carstvu vanredni ezop, crtanim katkad tako odlično, kao da je, preko niderlandije, u kojoj još nije bio, video ornamente i slike istoka gde se govori o niščima duhom, nacrtao je debelu ženu, na pazaru, kojoj se razlepršala guska na glavi, a koja pri tom staje nogom u kotaricu punu jaja. gde ilustruje. i ne vovedi nas vo iskušenije, nacrtao je lisca koji svira u frulu pilićima itd.. zauzet godinama crtežima, za jedan ogromni drvorez, koji je bio namenjen da prikaže slavu tog habzburga, crtao je triumfalne kapije i triumfalna kola, barokno i dosadno. portre njegovog učitelja volgemuta, iz godine 1516, sa svojom zelenom osnovom, privlači, ali se čini više privatna uspomena, nego umetničko delo, potpuno suprotno pak ostalim ličnim slikama direrovim, po lepoti. lukrecija, iz godine 1518. zanima samo u diskusiji. jedino portre carev 1519 elegantan i čist, osim toga odlično crtan, ima u sebi svu čar i slikarsku vrednost direrovih portrea. još je lepša varianta, ljubičasta i mirna, kao neki holbajn, u beču. putovanje po niderlandiji, u godinama 15201521, poslednja je i duboka sreća direra slikara, mada je na tom putu doživeo najteže duševne patnje. mnogi crteži, sa tog puta svežiji su i vanredniji, nego pre. direr je gledao obale, arhitekturu, sjajne slike i čudne prekomorske ljude i stvari. no to putovanje slavnog, čuvenog nemačkog majstora, vrlo lepo dočekanog, prošlo je opet bez slikarskih posledica. kompozicije, sa toga puta, značajne su, ali velike slike, koje je mislio da naslika, vrativši se s puta marija, raspeće i dr. opet ostadoše nenaslikane. niderlandija je uticala na direra mnogo više, nego pre nekoliko godina italija. tri kralja sa istoka, nošenje krsta, kao neka noćna straža itd.. zamislio je, vanredne odnose figura, velika slikarska zbitija, pokrete, poze, skraćenja, preseke, ali je sve ostalo u skicama. opet taj tajanstveni nerad, neispunjavanje. iz tog poslednjeg doba ostalo je samo nekoliko dobrih portrea, od kojih je jedan sjajan, mada su boje opet hladne, i bakrorez o pirkhajmeru, virtuozan, zanatlijski vanredan, ali bez one neobične ranije lepote. pred najvećim delom direrovim, pred četiri apostola, mi nismo stajali ni u minhenu dugo, gde su bili originali. mnogi su pred kopijama na izložbi šaputali, sa strahopoštovanjem kao rafael, a mi smo dodavali, u sebi. kao ćima da koneljano, kao andrea del sarto. tako obišav izložbu, beležeći od slike do slike, mi smo pri kraju, umorni, opet našli onaj osećaj nelagodnosti s kojim smo došli u nirnberg. taj osećaj pratio nas je i posle, kad smo razmišljali o toj izložbi i o tim slikama, pred mutnim osmehom kamenih skulptura, na hramu u bambergu. konrad na konju, kao kan grande u bergamu, na stepenicama pod crkvama u erfurtu i u tihim šumama vajmara. izložba je bila glomazna i zatrpala je pravog direra. svakako postoji ta franačka škola i o njoj će se još dosta pisati. u nju se direr, međutim, ne može sav smestiti, niti se u njoj može protumačiti. još uvek se preteruje u beskrajnim diskusijama i studijama oko centralnog problema nemačkog xvi veka. direr kao izraz nemačkog slikarstva prema italiji, prelazak svršetka gotike u renesansu. nemačko slikarstvo na rajni zaslužuje knjige koje su, mnogobrojne, o njemu napisane, a nemačko slikarstvo na dunavu zaslužuje to ne manje. biblioteka, koja već postoji o direru dopunjavaće se jednako. u toj poplavi rasprava, istorijskih podataka, uticaja, rasuće se najveći deo i najveći broj dela albrehta direra mlađeg. u skoro svakom crtežu i slici naći će se tragovi šongauera, nirnberških preteča i lombardskih majstora. apokalipsa će, kraj sve gotike, ostati barokna i pitoreskna, sitna, kad se uporedi s voljom koja je radila kamen u bambergu. kraj nje, puni talijanština, ređaće se crteži stradanja hristovog i života marijinog često snažni, ali i zbunjeni. publika će se uvek diviti bakrorezima, estetičari ih tumačiti ovidijem, esejiste raznim mestima talijanskih slikara. kraj njih biće naređani i oltari, venecijanske slike, docniji pothvati i majstorski bakrorezi. u zasebnoj dvorani, zatim, četiri apostola. sve je to jedan nemački muzej, dostojan poštovanja, u kom se još godinama može raditi na istraživanju odnosa pojedinih nemačkih škola, talijanskih uticaja i hronološkog datiranja direra. i u tom muzeju drvorezi, portrei tuhera, osvolta krela, privlačili bi ljude, kao i tonovi oplakivanja i oltara baumgartnera. estete i poznavaoci slavili bi detalje bakroreza, madona itd. portrei venecijanke, pa ovaj berlinski jedne mlade žene, pa tzv. bernthard orlej, pa maksimilijan i skupljali bi oko sebe gomilice od one tri vrste ljudi, koje znaju šta je slikarstvo. naučnika, slikara, i sladostrasnika. velika sreća, marija što doji godine 1503, vanredni grb smrti, raspeće iz godine 1508, bili bi i tada zadivljeno fotografisani, a pirkhajmer na bakrorezu iz godine 1524. sećao bi posetioce muzeja i tada na holbajnovog lutera, pa bi ga hvalili još više. ni tada se ne bi zaboravljao umetnik koji je nacrtao mariju na koricama marijinog života, pa hristov oproštaj, pa njegovo hapšenje godine 1510, pa polaganje u grob i grandioznu sv. trojicu iz godine 1511. ljudi bi i tada raznosili ime direrovo koji je nacrtao malog zeca, rinocerusa godine 1515, apostola marka, tajnu večeru godine 1523 i one mnoge ruke i glave kojima se svi dive. mada, bez pretrpanosti franačke škole, bez čitavog tog niza dela, u kojima je ponavljao, prenosio talijanske majstore kao i niderlanđani, kad je prestala da utiče gotika i svetla francuska, direr bi postao sasvim drugi, onaj drugi. to bi, uostalom, bila vrlo moderna izložba. tek da se vidi, kako je oko godine 1500. jedan nemački zlatar umeo da crta, postavili bismo, kraj vrata, njegove crteže prvih autoportrea. odmah do njih portre očev iz godine 1490, rad mladića direra, koji čini mi se nikad neću zaboraviti. pa onda portre madridski i minhenski, divni i tajanstveni. na drugom zidu tri kralja sa istoka, iz fiorence. zatim, zasebno, akvarele, od kojih bi zora u šumi kalckreuth dolina, činili se tako neverovatni iznad natpisa. jedan nemac iz početka xvi veka. na zasebnom zidu bio bi crtež majčinog lika. na drugom kompozicije iz niderlandije i portre maksimilijana i. ne bi on bio možda više taj ogromni hrast u nemačkoj umetnosti, ali bi i tad bio značajniji, među ostalim majstorima nemačkim, od kojih su samo neki i samo katkad lepih boja, kao voćke grinevald, njegov đak altdorfer, burgmair, kranah i krasni holbajn. no svakako bismo se tad oslobodili te žalosti i zabune, kojom se ovako prati izložba direrova. talijanština, nesnosna, koja ga je pokvarila, ili bar izmenila, posle onako vanredno započetog života. promašenost njegovog srednjeg doba, pretvorenog u sitan i popularan rad oko pričanja stradanja hristovog, koji se čini kao neka ilustrovana knjiga za decu, od nekoga koji bi mogao zidati hramove. praznina ta i pre i posle niderlandije, koja se svršava prepričavanjem vitruvija. tajanstvene razloge svojih neuspeha, odustajanja od svojih namera, direr nije rekao. da li je to bila melanholija, ili preziranje života i okoline, ne znamo. iz njegovih ličnih zapisa ne viri očaj, pre rezignacija i religiozna ćutljivost. katkad se čini kao da je čak jako ubeđen u neprolaznu vrednost završenog posla npr. u pismu o oltaru helera. došljaštvo njegovo, očevo, mora du mu je ostalo u svesti. mešavina krvi u njemu mislimo nemačke i slovačke, mora da ga je bunila. zar se ne oseća jasno kod njega duboka odsutnost veze sa zavičajem, koji nemački pisci toliko ističu? paralela, dvostruka, pri izradi ličnih i poručenih radova, pada isuviše u oči. nikakvi razlozi, poznati i shvatljivi, ne postoje pri njegovom čestom odustajanju od već spremljenih velikih radova, novih, tek usvojenih načina. no čitave desetine godina prolaze mu uzalud. nama se čini albreht direr tajanstven i kao slikar i u svom životu. opravdano je, ako ga nemci pretresaju, kao i uobičajenog fausta. kakav li se život krio iza onih akvarela, nazovimo ih panteističnim i sezanskim? šta li je prećutao, kakve doživljaje, taj čovek koji je slikao sebe, onako, na onim autoportreima? koliko li se ljubavi što bi publiku najviše zanimalo krije u životu tog žarkog i strogog čoveka? tog direra ćutljivog i uzdržljivog, a onako raskalašnog u mlecima? tog direra koji je u pedesetim godinama još, onako srebrno crtao kožu i grla svojih modela niderlandija. šta li je mislio, kakve bure zamišljao, izbegavajući ih, taj skromni i uljudni građanin nirnberga, koji je onako jauknuo, na glas da je luter uhapšen? trebalo bi napisati esej, ali ne ličan, nepotpun, prigodan prikaz, i natpisati ga tajna albrehta direra. još jednom pokušati da se otkrije tajna njegovog porekla. čudo njegove slikarske moći, rano zrele. zasebnu glavu posvetiti samo njegovim akvarelima. zasebnu direru čulnom i strasnom. zasebnu njegovom koloritu, koji se previđa i ne priznaje hladan i tup, kao da nema tupog sjaja i hladnog sjaja. baciti se na njegovu popularnu slavu drvoreza. istaći dvostrukost njegovu čudnu i njegovo odustajanje pri velikim pothvatima. njegove detalje. primetiti kako grozno unosi u svoj život zgražanje nad sudbinom očevom i majčinom. katkad se čini da mu to smeta da živi. luteranizam, koji mu je prekrhao snagu, istrajnost, želju za ostvarenjem. videti sanjalicu koji crta, ali ne ostvaruje u kamenu, ili na zidu. koji voli prolaznost i oseća je kao pas prtine na groblju. itd. itd. svakako jednog drugog direra, manje poznatog, neobične lepote, koji je mnogo čudniji i privlačniji od mnogih prošlosti, za koje vezujemo našu prolaznost. mi smo u toj prolaznosti vezani, za skoro iste uzroke i okolnosti, koje čine direra tajanstvenim i uzaludnim. njegov intimni prijatelj, debeli velikaš, pohlepni i razočarani pirkhajmer, zapisao je na grobnoj ploči, koja se i sad može videti u nirnbergu. quiquid alberti dureri mortale fuit sub hoc conditur tumulo. no da li je znao tajnu direrovu, što je neprolazna i važnija od onog što se o njemu zna i znalo? jesen, i život bez smisla. proveo sam noć u zatvoru sa nekim ciganima. vučem se po kavanama. sednem do prozora, i zagledam se u maglu i u rumena, mokra, žuta drveta. gde je život? one krvave, crvene, tople šume, nepregledne poljske šume, kako me umoriše. vojnik sam, o, niko ne zna, šta to znači. ali u ovoj buri, što je zavrtela mozak svetu, malo je ljudi, koji tako slatko i mirno žive kao ja. vučem se tako od grada do grada, i šetam se pod ovim jesenjim drvećem rumenim i žutim, koje ima na mene isto toliko uticaja kao na hafisa vino. a zatvor, i vežbe i kasarna smradna, vašljiva i crna, tako me malo dira. ja sam zaljubljen u vode ove, i drveće iza bedema, koje se gubi među barama žutim i zelenim, kraj kojih je trava tako meka, opržena i topla. i volim svoj život čarju, koju sam osetio lane, kad sam se vraćao iz onih blatnih, mladih, po ljačkih šuma, gde su onoliki ostali poderani i krvavi, sa razlupanim čelom i pun uspomena, ja ih pišem ponosno, kao kazanova za one, koji su goreli u po žaru života, i koji su sasvim razočarani. u mračnim noćima, po malim kućicama i kolebama, gde se nađoh na straži sa nekoliko momaka, ja pišem mnogo šta, čega se nerado sećam. bilo je juna. veseo dan, vidovdan. beč se raseljavao u kupatila. sišao sam v.eseo u našu malu crkvu, gde se gospođe tako divno okreću čim ko uđe. popa je prtio jevangelije, okretao ga, unosio ga, iznosio ga.gospođe su tiho razgovarale, a gospoda zveketala sa novcima za tas. posle smo išli u kursalon. tu, gde je nekad branko kašljucajući šetao, i sanjao vinograde po klupama, kupile se dame obučene svečano, sa velikim, žutim cipelama. pa ipak bilo je svečano. govorilo se i govorilo, a nad nama, visoko na slici, grlila se tri gola mladića, klečeći i ljubeći trobojku. bio je veseo dan, vidovdan. uveče su se izopijali, no to je kod nas od pradedova. razbili su prozore, i mnogi su putovali a topla noć, zvezdana noć, raspaljena od jednog lepog ubistva, horila se od graje i žagora vesele svetine pred zoru sam došao kući, legao sam, da spavam. vidovdan je bio prošao. sutradan su lepe bosanke, ispraćene od kršnih dalmatinskih đaka, putovale srećno sa svojim matorim muževima. odoh i ja. u vozu su svi grdili ubicu. jedna gospa pričala je, da je taj smešni, vidovdanski junak bio pokvaren i da su svi gimnazisti i sve gimnazistkinje u sarajevu pokvareni. meni su oči bile pune suza. ah, bio sam tada još mlad, ah, tako mlad. varadinske se ćuprije tresle od marša bataljona, a sva julska noć beše svetla od pijane pesme zakićenih vojnika. čuli smo, da su iza gradskih bedema streljani neki učitelji. u crkvi je vladika slavio vernost ćesaru, a po kućama se sakrivale ikone i slike cara dušana. samo su ćurčije i opančari išli mirno, sa rukama u džepu po ulici, pljuckali i vikali jedno za drugim. aco. slegali ramenima. eh, kilenc, s nama je engleska. kad sam se popeo u voz, ja sam u sebi tiho ponavljao hladne, raskošne, latinske reči. da sunce ne sagleda nikad većega grada od rima, i oblačio sam, i svlačio sam svoje bele rukavice, koje sam toliko voleo. posle sam video dvorište puno popova, ljudi, i žena. o, kako je to bilo smešno. morali smo svi da zabodemo nos u zid i da ćutimo. tako sam stajao do u veče tada sam pao u nesvest. bio sam vrlo nežan, mladi gospodin. posle su me tukli ni to nije bolelo. bio sam navikao, da čitam romane, pa sam često mislio na dostojevskovu katorgu. posle su me opet udarali po licu videli su po ispravi da sam pošao u rim, i vikali su mi u lice. spion, spion. jedan pop je ležao kraj mene, usta mu behu krvava, a svi zubi polomljeni. posle su uveli jednu mladu gospođu sa dvoje dece i bilo je bljutavo. kako su je obletali ali su i na nju vikali. spion, spion, ma da je ona, sva bleda, grlila male, smele glave svoje dečice, i šaputala. moj muž nije ađutant ćturm, moj muž je major ja sam tužno gledao unaokolo. prepadoh se, skidoh bele rukavice i sedoh među neke senke u mračnom hodniku, što su strašno zaudarale, gurale me i jednako šaputale. jel, ej, daj malo duvana. topovi gruvaju. neko slavi rođendan a kako sam se rodio ja? otac mi beše pevao pesmu i zalepio banku tamburašu na čelo. po celu noć je po ciči, zimi, na sred zavejanog trga stajala gomila naroda oko vatre, i čekala da svane, da bira poslanika kažu, sutradan je morao ostaviti svoju srebrom okovanu pušku i psa, svoje debele nataroše, i otići nekud daleko, na tisu. kažu, tamo je piskarao ceo dan, a noću bančio. pijanog su ga na saonicama dovozili kući. tek posle pet godina rodio sam se ja. i tada me poviše u jednoj korpi za rublje. a mati mi pevaše po celu noć uspavanke, najradije onu iz niza bisera, ili su mi jednako pričali o nekim selima, što su gorela, i o nekim ljudima sa crvenim fesovima, što su jednako klali i ubijali jedno veče su mi pričali. kako se nabada na kolac. kažu, mnogo sam tada plakao. kad beše peti dan, trebalo je dete krstiti u ime oca i sina i svetoga duha. pođoše, dakle, po snegu i vihoru u saonicama. kažu ni suzu pustio nisam. na tisi su nas vijali vuci, a led je počeo pod nama da pršti. krstili su me negde daleko, u nekoj staroj grčkoj, cincarskoj, crkvi mati mi plakaše. otmena jedna plemenita dama, što je trebala da me drži u vodi, nije došla možda je uplašiše vuci. i tako, jer čekati se nije moglo, uzeše jednog pravoslavnog čoveka, crkvenjaka, po imenu božura. i on, suzan zbog počasti, što ga iznenada stiže, držaše dete, pod vodu svetu i plakaše, jer nije imao ni prebijene pare, da dete dariva. bogati cincari i lepe grkinje, koje su se rado sećale banatskih đaka, setiše se i moga oca, i pozvaše nas u kuće svoje. a svud u snegu beliše se tako prazne, naše stare, ostavljene crkve. daleko u daljini sijali se krstovi, i videle se senke naših starih, praznih, ostavljenih crkvica. no moja mati ponosita i gorka odbila je prezrivo pozive, i mi smo opet jurili po zavejanoj reci izmičući od urlika vukova. i od tada je meni jedino dobro u životu bio sneg. a kad počeh, da vidim oko sebe kuće i ulice. kad počeh, da razumem reči, bili smo opet otišli dalje. oh, selili smo se često. zorom, u hladnoj septembarskoj magli, išao sam preko mosta. sunce je bilo veliko u buktanju nad bedemima. pozdravio sam ga i verovao, da će mi i tu dobro biti. nađoh prijatelje. iz teških, starih kazamata izlazili su. o ovom čuh, da je poginuo, o onom, da je ranjen prvo sam otišao opet u zatvor. no brzo su me pustili mislili su, da ću skoro umreti kašljucao sam, i išao sam za kolima natovarenim vrelim, svežim hlebovima. bolesti su bile moji najlepši doživljaji. oblačili su me u belo i metali me u prozor. a ljudi su zastajali i gledali me. o, šta sve nisu činili sa mnom a i majke se sećam samo kao kroza san. ona je bila mlada i lepa udovica. o, i meni je mnogo čega žao. sećam se, sedela mi je na postelji i pevala mi pesme u kojima se jednako klalo i ubijalo, a sela su gorela o, koliko sam zbog toga vriskao. sutradan bih bežao od kuće. skrivao sam se ispod bedema, tamo među zelenim barama, kraj kojih je trava bila žuta i gusta. ležao sam dugo kraj njih i vadio žabe zelene, šarene, sa rumenim očima sećam se tih očiju rumenih, žutih, tajanstvenih i kako sam ih dugo zagledao. one su mi drhtale na dlanu, a ja sam im, ležeći u travi, dugo, dugo gledao u oči rumene i žute. sećam se zvonika. crkve su naše u mom zavičaju prazne i prašne. veliko, staro zvono crkveno brujalo je nadamnom. a ja sam kao mali miš čučao na gredama i gledao unezvereno oko sebe. tuga me je rano našla. niko me nije pitao kud idem i niko me nije dočekivao kad sam se vraćao kući. mati mi je bila vesela i lepuškasta udovica. zimi sam skupljao smrznute tičice i sakrivao ih. a leti sam tajno obilazio stare, nakrivljene plotove i hranio kučiće o kojima se niko brinuo nije. a subotom, kad bi zvona zabrujala, sakrio bih se nekud na zvoniku punom slepih miševa i dugo se molio bogu. sve to nije važno, jer je prošlo. bolesti mi behu najlepši doživljaji. ležao sam sav u čipkama lakim kao perje, a kroz prozore sam video golubove moje, koje sam toliko voleo, premeštao i kupao mati mi je morala vaditi stare adidare, sve bisere njene i svilene vezove, a ja bih ih kupio i gomilao na grudima i ležao pod njima sav blažen, pa bih, smešeći se, prosipao iz jedne šake u drugu zlatne zmije, grivne pune rumena kamenja draga. i kad se setim, da je to bilo davno, meni se čini to tako užasno. putovali smo. sećam se samo kola, koja su jurila među žito i svoje male, smeđe glave, u kojoj se vrzle tolike misli moja je majka često i rado putovala. tada je bila uvek bleda. oblačila me je u svilu i navikla me je na bele rukavice, koje su mi noću silom skidali sa ruku a i ona bi spavala u rukavicama. namazala bi ruke nečim, što je mirisalo kao ljubičice i spavala u rukavicama. oh, ja sam sve video. jednako smo putovali. ona se oblačila u crno a njene su sluškinje bile tako raskalašne. sećam se, jednom sam od stida i straha plakao. bled i neispavan ja sam uplašeno gledao ljude oko sebe, stanice i vozove čađave i zadimljene. ona se oblačila jednako u svoje mirisne svile crne i nosila me po kupatilima, gde se šetala po mesečini i igrala po podu, koji se sjao i svetlucao oko nas su bila noću crna i velika brda. ona je najradije igrala sa vlaškim oficirima, koji su mi donosili slatkiše. vodili su me na jahanje i ja se sećam, kako bih se uplašio kad bi negde zastali u šumi i susreli majku, koja je išla pešice i glasno se smejala. primetio sam, da se taj kikot, koji sam mrzeo, ponavljao uvek, kad bi se obukla u tu crnu svilenu haljinu koja je bila jako tesna. tada su mi oči po ceo dan bile pune prikrivenih suza. sve mi to sad izgleda tako čudno i neverovatno. i uvek sam se uveče sećao na staru crkvu, kraj koje smo stanovali i ležeći kraj majke jer ja sam još uvek spavao s njom, mada se ona tome jetko opirala često sam tiho suzio u mraku. ona je rano u zoru odlazila nekud na kupanje. više puta još polunaga, sedeći pred ogledalom, ona bi me karala što ne spavam. ali ja već u detinjstvu nisam mogao da spavam. zorom su šedrvani bili vrlo hladni, a ja sam sedeo kraj njih i čekao majku. i sad, posle tolikih godina nema više ničega na svetu, što bi me začudilo u jednom zelenom paviljonu svirala je vojna muzika, a ona me je vodila po gunguli žena i namirisanih oficira, kroz koju sam ja veštački terao obruč. i sad, kad je mladost prošla i kad sve razumem, mene često podilazi jeza od užasa čim bismo mi došli kući iz tuđine, zazvonila bi zvona. činilo mi se, da baš meni zvone. a nedeljom je bilo lepo. sa zidova su se tada smešila lica uokvirena belim, visokim jakama, a pod njima su se okretali u veselom žagoru grdni ženski šeširi, što su me sećali na točkove okićene cvećem sa pokrhanih svatovskih kola. moja je majka rado išla u svatove. prvo je ustajao i govorio jedan gospodin u crnom sve nešto nejasno i dugo o kosovu. posle je mlad jedan sveštenik čitao vetar. pevačko društvo stisnuto kraj zida kikotalo se i gnječilo zaljubljeno. poznanice moje majke su me vrebale, jedino me je protinica zvala otvoreno i jasno sa jednim osmehom posle je pevačko društvo pevalo sve nešto o karamustafi, a ja sam stojao bled i sav u groznici od tih pesama i uvek mi je na duši ostajao od sve te graje jedino zamor, posle tih pesama. stojao sam i slušao sam, kako mi mati peva prvi glas protinica bi me pitala, smešeći se, što joj ne dolazim i što tako retko izlazim iz kuće i dodavala klimajući glavom prema mojoj majci raspevanoj. e, lako je vama, u sopran, udovica ste. oh, ja sam sve čuo. pesme te pritisle su me uza zid, uzimale mi dah. a da sam znao šta činimo, gledao sam preneraženo stare ikone oko mene, neke ljude popadale sa nožem u ruci pred šančevima, sa crvenim fesom na glavi. i te stare ikone i slike pekle su mi oči, kao da su me zraci, što su se odbijali sa njinog tamnog zlata probadali. tek kad bi neko skočio na stolicu i vičući predlagao, da se pozdravi patrijarh, a drugi počeli besno psovati, tek bih se tada trgao. mati bi mi prilazila, i mi bi odlazili kroz dvorišta, gde su nabijali burad. sve je to davno prošlo i sve mi se čini tako smešno. zvona nad našom kućom zazvonila bi tamno i u njinoj reci plovila bi i crkva, i ulice, i sva okolina nekud u visinu ceo je svet tada bio tako lak sećam se. moje bezbrojne tetke dolazile su i plakale. videvši me često bolnog, pričale su mi o ocu i govorile, da me pošalju u beč da učim, pa da budem ministar u srbiji. a ja sam se sakrivao u polju iza grada najradije na groblju, gde su kraj gustih kukuruza pasla stada i stojale grdne barutane. tu bih ležao u travi kraj kakve derne klupe. iza mene su šumeli vrbaci. pred veče oni bi porumeneli i ja bih ustao i začudio se i jednog dana zaviše me u bunde, koje su zaudarale na obore, napuniše mi prtljag grdnim, belim hlebovima a džepove sa mustrama mojih tetaka kojima sam trebao da kupim. razne krepove i delene i neke makaze za frizure, i cipele neke sa dugmadima, i smestiše me u mali voz, zaplakaše i ižljubiše me. pričali su mi, da su mi i stričevi i otac tako odlazili. voz je stenjao i peo se na brežuljke kraj dunava. bataljon se vukao celu noć kroz neka mokra polja i strnjike. ljuljale su se male vatre od cigareta. zastajalo se lagano desno i levo osećali smo, da se vuku kroz noć i polja, mase. artiljerija je lupetala, zveckala i psovala. prolazilo se kroz neke bele, prazne kuće, izgažene bašte, i nalazili smo svud samo krastavaca, mnogo krastavaca u vodi. po nekim brežuljcima ležali smo u gomilama. znali smo, da se skupljamo sa svih strana. padale su prve magle zornjače. u praskozorje hladno dovukli smo se pod neki brežuljak i počeli se ukopavati. ja nisam. bio sam neispavan, umoran od svega toga. ukopavali smo se u nekom mokrom krompiru i došla je najzad lepa, avgustska zora. iza nas, iz neke šumice pevaše neko cele noći uz harmoniku nešto tužno češki. bilo je tiho i nemo u magli. čak gore se rumeni oblaci igrali žmure nad nama. polako je zemlja počela, da biva sve rumenija. tada sinu, sevnu kao divlje lajanje iza nas. pucali su nekoliko hvati nad glavama našim. neko opsova i pade u jarak decken, počeše dovikivati i sve se sahranjivalo u rov vukla se slama, koju bog zna gde nađoše, posle se čulo žvakanje i cerekanje iz jarkova, a topovi su nad nama presecali grozno. poče duboko i potmulo kraj mene ležaše neki trgovački pomoćnik iz bele crkve, dobro dete radulović. hoće durchbruch, kaže on. ja ćutim i saginjem glavu. čujem iza mene onog, što već mesecima svako jutro čita san majke božije, a ja opet sagnuh glavu i počeh jesti hleb i posipati ga šećerom. čujem kako iza nas viču kod topova zapovesti i brojeve, i tiho i teško kašljem, kašljem. levo od nas vidim, kako u nekom ubogom seocetu izlaze ljudi na kraj sela vi.. u.. hub... prva od rusa. iza nas čujem kako neko šapuće. onda tresnu zemlja visoko gore, a neki konji počeše da trče sa brega. gore su oblaci i dalje igrali žmure i samo se čulo. kao da teški, natovareni vozovi puze po zraku rusi zasuše krompir šrapnelom i opet ništa. daleko iza brega grozno šiju mašinke. oko deset sati dolazi vojnik. čita nam zapovest. spominju kniggraetz i custozzau. vezujemo torbe nemojte zaboraviti šećer, čujem kako mi drug šapuće. saginjemo se i vučemo kroz rovove prema selu. topovi su poludeli. gore na brežuljku trče neki sa motkama na ruci. zasuše ih. jedan se izvrte. trčimo lagano kroz selo. pred kućama stojahu prljave žene i mnogo, mnogo odrpane, prljave dece. jedno dugo trčaše kraj nas i moljaše me. ali šta ne znam jevrejče lepo, crnpurasto. kod poslednjih kuća u jednom šljivaku treperilo je lišće na kiši tanadi. ulazili smo sve dublje u rovove. sede ranjenici krvavi, prljavi, drhte, hladno im je. jedan mrtvac potrbuške u lokvama krvi. svukli su ga svega golog vidite, jesam li vam kazao. da trbuh čuvate, kaže mi prijatelj. u gudurama sede, leže, pucaju. na drugom brežuljku, preko, u magli dima i zemlje, koja se prašila i kovitlala vide se ruske žice iz jedne rupe ironično mi viče neko mađarski i psuje strašno gadno. desno od nas izlaze, kao mravi, iz rovova rojevi 33eg puka i jure u groznoj dreci, vikanju i jaukanju provlačimo se melu trnovitim žicama neko nam nemački psuje majku i naziva nas psima. iskočih. sav zrak oko mene drhtaše kao da je bio pun tanadi. padoh u neku raž. zemlja se kovitlala i prskala preda mnom u vis. ja trčim kao lud. sjurismo se u neke bare. neko pade kraj mene u glib i ja čuh kako šapuće. eto, to je zlota lipa. u travi preda mnom leže neke cokule, desno od mene vidim mrtvace iske žene, sa nogama smešno zgrčenim i tvrdim, čudno tvrdim kolenima. gore pred nama skaču grdni rusi u žutoj mantiji smešni su i gojni. trče u šumu. opet legosmo. levo od nas gorelo je selo strašnim dimom, koji nije mogao da se digne sa zemlje. trčimo opet u šumi se grozno klalo. baš pred nama dotrčavali su ljudi zadihani, strašni hoće da beže. mi se ukopavasmo baš pred šumom. ležim i dišem, dišem brzo. iz nosa mi lagano curi krv. pi... u. fć... zastaje tane kraj moje glave u zemlji. sve je tako zamršeno. pucaju sa desna i sa leva. stiskam obraz na zemlju i dišem, dišem. tresem se od tog disanja. posle se opet dizalo i nadiralo u te guste šume. ja sam svud spavao, ali zore su me budile. ali zore, zore su divne. ćume zlatne, mlade, dobre moje galicijske šume. lagano smo kroz šume prilazili pod kamienu. u rovovima ruskim beše puno obojaka i košulja krvavih, iskrhanih pušaka, mrtvaca grozan darmar. moji ljudi, koji su još pre dvatri dana pevali, ležali su pred tim rovovima sa razlupanim čelom. ljudi vašljivi, neumiveni, slabušni, žuti, smradni. neki još živi sa blesavim pogledom, izdišući. jedan među nama spazio brata gde leži melu njima, tresnuo se i drekao gadno. bataljon je gazio i trapao sve dalje kroz šume... u to doba se igrao tango, a mi, banaćani nosili smo svilene čarape. da, nije više đački život kao nekada u hajdelbergu. ne, bilo nas je svakojakih. dani su prolazili. učio sam. sedeo sam najviše tamo, gde se govorilo o pokretima čitavih slojeva bednih i oduševljenih to sam voleo tu rumenu krv prosutu po ulicama. sedeli smo ja i nekoliko poljaka i čivuta i slušali smo istoriju ruske duše. ona je dolazila kao grdna magla sa istoka i znao sam, da mora doći neka grdna oluja, koja će razneti taj učmao život bez srži i bez bola. knjige, čitava brda od knjiga ležala su kojekuda po sobi. napolju je bilo kobno pro leće o kojem još niko slutio nije šta donosi. a mi smo nosili svilene čarape i cele dane provodili po ulici i kafanama. hteli smo da spasemo svet mi, slovenski đaci. ko zna? možda će jednom sve nestati u umetnosti, koja neće reći ni šta hoće, ni šta znači ono što kaže. možda će nestati govor, i pisanje, i određivanje. da je ovo smrt, a ovo ljubav, a ovo proleće, a ovo muzika. ko zna? ah, sećam se. tada sam se u pismima potpisivao siromah jorik, a majka mi je po ceo dan išla po komšilucima i pitala šta je to jorik. e, tako se živilo pre rata. ah, bio sam mlad i imao sam tako lepa, vitka, bela krila i pleća. radulović mi je doneo dvopeka. dirali smo neke prljave žene i kupovali smo svud čokolade. iz zlogova smo doneli pune torbe jela. na trgu je bilo nekoliko obešenih rusina. na glavnom putu smo dobili tri teške granate. bilo je već dosta mrtvih. navikli smo se. ćume su bile sve lepše. zlatne, crvene, mlade šume. neka tuga mi je bila pala na grudi. noću su me lomile tihe neke groznice, kašljucao sam i išao poguren dalje. nisu me više tukli. a šume crvene, mlade i uvele sa toplom, slatkom maglom čuvahu nas, sahranjivahu nas i sipahu tu svoju maglu u dušu našu za navek za ceo život. pak, pak čuju se tanad po drveću. natakli smo noževe. bilo je pred podne. niko nije imao pojma. gde su rusi i kuda idemo. gustiž i šiprag nas je izgrebao. izašli smo iz šume. pođosmo kroz neke strnjike na brežuljak. nekolicina nas išla je pred ostalima. kad izađosmo, puče dolina pred nama. odjednom tresnu i desno i levo oko nas. zasu me zemlja i ja se izvrtoh u neke leje krompira. zario sam lice u zemlju i disao, disao. strašno je iza nas kreštala šuma i tresla se pod pljuskom šrapnela. kraj mene je jaukao jedan i zapevao. podigoh glavu. iza uveta mu je bila glava sva u krvi, žvakao je krv i gušio se. ispravio se i sedeo je, zapevao je i spominjao je ženu i decu, zvao me je po imenu i gledao je u mene, samo je u mene gledao. zario sam glavu u zemlju i ćutao. sunce je peklo. oko mene su trčali i vikali. zaspao sam napadao me je taj san uvek, čim bih legao. probudio sam se magla, večernja magla padala je opet na nas. iza šume projuriše dva automobila. tiho smo se dizali. silazili smo jedan po jedan natrag u šumu. a kad pade mrak, počesmo ići opet kroz šumu. pušilo se i smejalo moj roj je tiho pevušio. bio sam i na to navikao opet smo išli, išli. kraj baterija, koje se nameštale kraj mokrih, strašnih, mračnih šuma. treći dan je padala kiša. ruski rov na bregu, sav zakisao, bio je izumro. mora da su išli negde nazad u podzemne rovove. ćume se pušile pune oblaka. mi smo već treći dan ležali u jarku tesno, jedan preko drugoga. u najgoroj vatri tu smo se ukopali. groznice su me tresle toga dana je neki som borski uča prebegao, pa su me gurali pesnicom u grudi i ćušili me. mutnim sam očima gledao oko sebe, po ceo dan pevušio i zviždukao i opet se čulo kako pričaju o svečarima i pečenju, o tučama u birtu, o ženama, i kako čitaju san majke božije. tri slovaka se po ceo dan mučila, da na sveći skuvaju nešto. pokrili smo se gore šatorskim krilima, ali je prokišnjavalo, curilo sedeli smo, ležalo se u blatu. ne, teško je bilo i ono vijanje po sremu i popaljenoj posavini. gadno je bilo i tamo kraj rače u vodi. uvek ćuške, psovke. ali je ovo bilo ludilo u moru blata. sve mokro, sve kiša, kuće neke razrušene, voda što smo je pili bila je blatna, hleb je bio pun blata. u blatu pred nama ležao je celu noć, tek sad smo ga primetili. uvukoše ga u rov. ležao je tvrd, prljav, zaudarao je sav. u desnom džepu imao je hleba a u levom trinaest forinata i dvadeset i šest krajcara. trebalo je pisati kartu. znalo se, otkuda je. zvao se lalić. većina je predlagala, da se novac ne predaje oficiru, nego da se zadrži i popije kažu. da može, on bi sam to tako naredio, voleo je da časti. posle podne počeše opet topovi. u oblacima žute zemlje i prašine, što je prskala u vis nestao je ruski rov. izađosmo polako iz jarka i počesmo trčati. većina je išla mirno, lagano, niko nije imao snage više da trči. mirno se išlo se jauk, okolo trešti zemlja, prska, po koji se izvrne, dreči. išao sam teturajući se pod teretom. groznica me je tresla. osećam, da kraj mene ide neko. oboje smo bili iznemogli zemlja je prskala, treskala u vis. video sam žute mantije rusa koji su iskakali iz rovova. šice i zemlja pred njihovim rovom kovitlale se u dobovanju topova. stigoh do žica. jedan se prevrte preda mnom, previjaše se i skakutaše. tane ga je prozujalo od glave do pete. hajdete, kaže radulovići i diže se. kraj nas trče neki. ja vidim, da mi iz nosa curi krv na grudi. kraj nas trče neki držeći ašove pred čelom. skaču u rov, viču grozno, idu, urlajući grozno na nož nisam legao, išao sam lagano sad će da me ubiju, sigurno će me jedan od tih velikih, žutih, debelih rusa, što kao ludi skaču preda mnom, ubiti. krv mi sve jače loptila iz nosa. ja legoh. rezerva se valjala preko mene u rov. svud su ležali iskeženi ljudi u blatu. ne znam, što je svaki ranjenik pola svučen, i tako viču, oh, tako izdržljivo viču. ležao sam tako bez snage. ležao sam na kolima i video sam samo pogurena leđa onog, što je terao i jednako bodrio kljusad sa pr..., pr.... kola se jedva vukla u blatu. on se često okretao i žmirkao ispod šubare. još je neko ležao kraj mene. prolazili smo kraj pustih sela. nekoliko jadnih, grozno sirotih, odrpanih čivuta lepe ruske crkve, mokre šume što se puše. blato, grdno more blata. psi trčkaraju po selima. psi i jadne, prljave izgažene čivutke. devojčice od dvanaest godina, od deset godina, nude se. svud kola, jadni konji i beskrajni, blatni putevi po ulicama leže ranjenici. posle podne su došli po nas automobili. a sunce mlako, dobro sunce lilo je po kućama i putevima. legao sam na neko ćebe, kašalj me je tresao, a na prljavoj maramici mojoj ostajale su posle kašlja rumene kapi moje krvi. pa i tu sam zaspao. stali smo u nekom dvorištu. neki fenjeri su se ljuljali oko nas, i jednog po jednog dizali nas, i unosili. a u jutru nas žute i polumrtve uvedoše u kupatilo na druga vrata, izalosmo puni smeha. priđoh prozoru i videh ispod mene belu varošicu, punu potoka i mlinova. u zelenoj kabanici, sa kapom bez brane, ja sam se, kao čudna senka, smešeći vukao kraj potoka u kojima su pevale vodenice. oh, pevale su, pevale su meni. znale su otkuda dolazim, a imao sam osmeh na licu. kako su bili uzani sokaci. stare žene gledale nas tužno i žalosno. a sunce? oh, to mlako sunce, ja ga nikada zaboraviti neću. na mojim rukama drhtalo je nešto toplo i strasno. oh, život, mlad život igrao je tako vešto biljara u nepoznatoj kafani toga grada, ne ja. ko si ti? ko si ti, sa toplim, žutim očima u večernjoj magli? zar nisam još toliko bolestan i nežan, da te dodirnem? kako je tvoj poljski govor mutan i nežan. ćto si tako dobra prema meni, ta to nije tvoj zanat. zašto me gledaš tako milo? tvoja bluza pada mi na glavu, što gori i muči, groznice me tresu. ko si ti, divna, lepa, strasna, melu ogledalima i čašicama u sumraku kafane? ah, ne, ja neću tebe. tamo napolje hoću, da izađeš. gledaj, jesi li videla one bunare. ah da čuješ kako ljupko romore, kako nežno pljuskaju. meni je čisto žao što nisam umro, ali to čini jesen. to mlako sunce što teče po kućama belim i čistim ćta hoće one šume od mene ženo, tamo iza brda one me zovu, one se veselo smeju sa mnom zašto ja tako nežno diram zidove? kuda idem. ja nikog nemam u ovom gradu, ja ne zna puta. ko me voli. zašto me gledaju tako ovi stari ljudi? gle, slatkiši. hajde tu. devojčice sede sa malovaroškom elegancijom nameštene. moji se prsti spotiču. nožići, mali, srebrni, zar se stidite mojih ruku? ah, da, one su zarasle u blato, koje ne silazi, a nokti krivi, isprepucani vas plaše a cure malo olake, malo pokvarene cure kikotale se, a ja sam se smešio. oh, šta ja znam, šta da mislim o svemu tome. igrala se zemlja što da se ne igramo? igrala se jesen sa mnom hajde, da poigramo izabrah jednu. tu ću. ko mi se smeje? ona se zvala lusja. smejala se mnogo, svačemu, imala je malo izderane rukavice. i ja počeh da je molim smešno i dobroćudno. zaboravih požude i gledah samo ta topla, unapred sam osećao, topla usta. drugarice njene pune smeha ostaviše nas same. išli smo kraj vodenica. bojala se, da je neko ne vidi. da nisam videla vaš znak da ste akademac, ne bih vam dopustila da me pratite vi mislite, da sam ja pokvarena? oh, šta sam ja mislio? bio sam pun smeha jedila se samo što sam bolestan, mislila je, da sam ranjen. nije joj se sviđalo što sam tako divlji rekla je, da se kod nje finoćom može više postići. u veče, sećam se, beše čudno nebo. jesenje nebo uvek čudno. našao sam je pred bolnicom, čekala me je. drhćućim je rukama vadila ključ i pokazivala ga, a mogla je do ponoći da izostane. pošli smo ulicama, gde je vejalo rumeno lišće. pitala me je da li srbi imaju crkve i štipala me je od strasti. šelela je da se vozi. stari jedan fijaker primio nas je ona mi leže na grudi i rasplete kosu, tako plava kosa umiljata, bez onog teškog, opojnog mirisa crnih kosa u mraku oko nas se vijugali fenjeri pod žutim, zlatnim šumama, po bregu ljuljala se i batrgala kola, a nebo je bilo puno zvezda negde daleko tada na jugu molile su se stare žene za mene. a negde daleko na severu ležali su moji ljudi prljavi, vašljivi i gladni u blatu, drhteći od zime i potmulo čekali gde će granata da se sruši. das hundsregiment, kako su nas zvali. mi smo stigli pod šume i polosmo pešice ona se uplašena stiskala uz mene. tu su nedavno neki vojnici zaklali neku devojku. zašli smo u šumu crnu sa rumenim vrhovima. lišće je padalo na nas, a mesečina rumena lila melu drvećem i dovodila do suza, do nežnosti bolne. ljubio sam je, kao da nikog nemam svoga na svetu celom osim nje. ona je, sva luda, izmučena, dišući teško šaputala gorko kako je sve gadno, kako je svi mame, a kako su svi hulje. mati je po ceo dan muči, a ona hoće ipak da ostane poštena. varošica je gorela dole u rumenoj mesečini, a pruska granica sa svojim belim kamenjem kružila je oko nas. njeno belo rublje bilo je namirisano. ta naivna pažnja, to spremanje unapred dirnu me i ja joj to rekoh. ona se uvredila. u mraku sam malo samo video njenu glavu, ali su njene ruke bile neizmerno mile. samo se bojala. misliću o njoj zlo. daleko oko nas belila se varošica sa kućicama belim i malim kao igračke za decu. odjednom ona tiho ciknu jedna tica prnu i lupi se o stablo. ona jeknu bolno i pogleda za njom u šumu. u mesečini je bila grozno bleda i lepa. dole u gradiću svirala je vojna glazba. kome ja ovo pišem? mladićima, možda mom sinu bledom i napaćenom. a oko mene kulja velika ludorija rata, sve se lomi poda mnom i ja smešeći se gledam te rulje i idem od grada do grada. rulje pustih žena, rulje hulja trgovaca, rulje radnika, rulje bolesnih i rulje mrtvih. grdne gradove, šume i polja. tamne, hladne stanice. decu i žene. pijanu hrpu onih koji se sad bogate. sve ja to vidim i gledam sa osmehom. niti sam čiji, niti imam koga, ni brata, ni sluge, ni gospodara. gledam tihe, plave, mokre proletnje ulice vitke rumene mostove u zalasku sunca, kad ih najviše volim, i kud uvek idem. oni me vide uvek večno vedrog, nekad retko umornog, skoro uvek nasmešenog, ničijeg. ni vere. ni mira, ni kućišta, nikad ničega ja pričam to tihim i mokrim, proletnjim ulicama, po vodama i gradovima žutim od jesenjeg sjaja o njoj vitkoj, bledoj, čistoj i maglovitoj, o njoj, o mladosti. ko zna. kud i zašto me vodi, ja idem za njom. njoj krvave šumarke, njoj mrtvace, njoj naša groblja, njoj moje zdravlje, njoj se klanjam, pred njom klečim jedinom dobrom i večnom. i moja ljubav promišljena i ironična već davno nije bučna. ah, sve je to tako smešno. nemoćan sam, tužan i zamišljen. ne daje mi se da živim. i ja sam se borio na pontneufu. u vizijama belim i ja sam išao poguren sa carem preko berezinskih santi u vizijama ludim ležao sam i ja do nogu neronovih, kad je rim goreo u moru žara i poppea sa vitkim strukom prolazila i kikotala se prijatelju, koji je sa zapenušenim ustima vikao ime omira i pevao more u zalasku sunčevom. sedeo sam i ja sa ribarima i vukao se po pristaništima, gde se devojke nude tako jevtino, i, zaostao od sviju, i ja sam do kolena gacao po blatu i snegu kraj željezničkih koloseka, kroz mrke šume bez cvrkuta jedne tice. na šarenim lađama sa ribarima sa hiosa ja sam tiho kupao se, u zori, koja je suzno dolazila i imala usta mirisna i jasna. u tamnim mećavama ja sam u vizijama sedeo nad kamčatkom i gledao kako se tromo krše bregovi i grme i tresu u hrpama, kao hiljade kostura i gomile ćelavih lubanja. dušom mi je prošao. lakomisleni balzak sa razbarušenom kosom i prohujao general bolivar krvav i mlad. a noću sam se vraćao kući i video decu po šestoro na jednom krevetu, u ritama po podovima vlažnim. ležao sam u večeru maglovitom od jorgovana u zagrljaju jedne žene sa očima zamagljenim, gledajući mora iza splićanskog groblja i tako sam se oslobodio i odrodio od svega. i ništa me više ne vezuje ni za dobro ni za zlo i tako sam se oslobodio svega. ja držim moj mali život sav potrešen i uplašen u rukama, čudeći mu se. kao što drži crni evnuh prsten sultanije u rukama dok se ona kupa. on je u mojim rukama a nije moj i sve što je oko mene moje je i nije moje. umoran sam. zadovoljan. zamišljen i smešim se. i moje oči uprte u prsten ispituju i ne priznaju ništa, ne boje se nikog i ničeg i praštaju i zatvaraju se tiho, neprimetno. mi nosimo u njemu proleće i ne idemo kao florentinci iza grada u polje, da ga slavimo. ćta je nama ubiti tri miliona ljudi? mi smo slobodni i znamo. da je nebo svud na svetu isto i plavo, oh, tako. došla je smrt još jednom, kao nekad davno, ali će iza nje doći sloboda. bićemo slobodni i smešni. znaćemo da je nebo svud lepo, i da ništa ne može i ne zna da nas zadrži. sve je propalo, ali će se to urlikom raširiti od jednog okeana do drugog. zamišljena i bleda lica, sva ta lica, sve te gorke, muške, umorne glave, kad se budu vratile sa krvavih nepreglednih granica. biće željne onog, što je do sad smelo samo bilje i šume i oblaci. naučili smo da pijemo život dublje no ikad od kada svet postoji. ništa nema smisla, sve je propalo u ove tri godine. strahovito, uplašeno, pažljivo ja gledam u njima život i držim ga rukama koje drhte, i gledam oko sebe šume i puteve i nebo. u zoru sam stizao kući. stoji breg zelen, široko bilo iza njega, a sunce tu miriše na šumu, gde sam i ja igrao jedne tople noći na mesečini, gde sam slušao pijan zdravice krojačke omladine i gospođica tiho, usamljeno šaputanje. smešni rovovi, što su trebali da brane od bele crkve od srbijanaca, koji nisu došli, zevaju i spavaju i sunčaju se. tu počinje da pada na mene neka bogata banatska tuga, meka i dobra kao beo banatski božićni hleb. tuga plodna, tuga berbanska, tuga kosidbe. u zanosu ja vidim zelene guštere što spavaju po putu i oni mi napune oči suzama. suze, koje raspinju kao široko polje puno ivanjskog cveća tada u magli već izlazi pred mene moja stara kuća da me dočeka. ja ućutim, moj glas se jedva čuje i ja izlazim iz voza pogrbljen i umoran. zvoni, ah, uvek kad se vraćaš kući zvoni. dočekuju me i plaču. mati mi umire. odvode me u kuću nepoznatu. ne daju majci. tetke me grle i plaču. sunce je pred noć zasulo živo i ja sam se umirio i ničega mi nije tako žao kao sebe samog. kad prne po koja prepelica, ja se setim zemlje, polegnem u sprženu travu i ćutim. čekam veče. neće da me vode majci. mesečine mokre, svetla čela, dolaze i ležu po bunarima. srce prne, usedne kakvu zvezdu, što proleće padajući, i strmoglavi se dole, padne pred nas, dižemo ga i gledamo ga, a ono se smeši. oko nas u blizini teče voda. zapevamo glasno, primetimo iznenada kakvo mračno drvo i opet sve ućuti. ležemo i uzimamo noć punu zvezda na grudi. srce ne kuca više, kucaju uspomene. blage, umorne ruke mrse se sa travom i među prstima navire zemlja, što ima dah pust i beskrajno pun tame. negde iza kuća zvekne srp i navru suze. zar nigde stanka? sa jablanova pada lišće a još nije jesen. pa ipak ona je već stigla u kukuruze. u kukuruze iza kuća, gde će moje tetke izaći da ih dočekaju. oni nikad ne odstupaju oni će doći. njini su oficiri mladi i lepi. svi su njini oficiri mladi i lepi. sve je već spremno. pevačko društvo i litija će izaći pred njih. doći će u moju kuću. staro, srebrno posuđe je spremno. oni će doći. kroz kukuruze noću stiže jesen. niko je ne vidi još, samo u zori ostaje od nje rosa. a daleko iza bagrenja, negde daleko čak gde su polja mrka i sjajna kao bakar, stoji jedno usamljeno drvo na vidiku, stoji već godinama gleda mene i dimnjake moje kuće. srce ćuti a kucaju uspomene. tetke mi pričaju. ja vidim zavejane mađarske i nemačke gradove. osvetljene prozore cincarskih kuća, gde su ih rado primali. šivelo se uvek u tuđini. selili smo se, selili smo se. a grudobolni smo umirali kod kuće u zavičaju. sneg veje. pusti sokaci, crni, poderani kaputi. tambure svetlucaju pod pazuhom, a pesma tek jekne pod kojim nakrivljenim, pijanim fenjerom. ah, ne može biti, da je sva ta grdna tuga samo iluzija, lepa kao čast. zatrese se kolo. napolju pada sneg, a unutra crne oči gore kao žar. ah, taj žar je neprolazan, neprolazan kao miris ovih ravnica, što već vide jesen, kako se noću dovlači kroz kukuruze, a jutrom odlazi po rosi. bolnim, gorkim osmehom ja ih gledam sve. sebe pogurenog i izmučenog, kako kašljucam. i onog što je negde u odesi, i možda je već melu njima, pa i onog što polupijan polazi na jedan od najstrašnijih položaja na kaporetu. pa i onog što je pun kolajni sedeo pred šumom i mislio možda na mene i poginuo u jednom jedinom vihoru granata. napolju veje sneg, veje sneg, veje. svud se rulje jure, tumaraju. eno kao stoka nadiru prema horodenki, ginu, ginu kao stoka eno ih gde se melu sobom kolju, kolju u urnebesu šuma i blata, u agoniji krvavih ruku i misli milioni se spremaju pod svojim varošima, gde je more visokih vavilonskih kula, gde je bura od čelika i grmljavine gvožđa, kraj beskrajnih luka punih brodova. a grdna sloboda stoji i gleda u okean bez smisla, bez istine, i ne vidi ni svoju senku na nebu. samo tamo, gde sjaje prozori na makedonskom suncu, gde svud viri sirotinja, tamo se ori pesma. sve poslednji, sve šesti, a tamo je petoro braće. više nema je l jok, nema, oseče kratko. pa i ti ćeš da propadneš, bre. i ja, i ja. pa imaš li majku bre? jok, nemam. a doma? jok, brate, izgoreo. a dece? ne znam. a oca? poginuo. veje sneg. i opet igraju kolo ćta gledaju ti ljudi? ćta gledaju ti smešni ljudi, englezi, francuzi, amerikanci, crnci? puštajte ih, neka traju božić je danas bitoljski, kuće razrušene. pustite ih nek pevaju. poslednji su. veje sneg iz šume sa černe dolazi božić, plaše kao majka. lišće treperi kao kandilo, tiho nadgrobno pojanje i crveno vino po kućama pod granama punim snega, tišine i božića, oni bez doma, bez dece, krvavi, ponositi, poslednji trebali su doći moje ih tetke cekaju. a tamo, gde ih vidim kad se trgnem, ja vidim samo mrka polja kao bakar, zasute rovove, prazne i obrasle travom kao grobovi. i kukuruze kroz koje dolazi jesen, ma da je niko u gradu još ne vidi. pustili su me njoj kad je izdisala. beše izgubila više zuba i ta usta me ispuniše nekom strašnom, pritajenom grozom. oko nas beše puno baba i tetaka mojih, koje su jednako govorile o bolestima i mrtvacima. po sobi su razastrli čaršave natopljene vodom i sirćetom njene noge su virile ispod svilenog jorgana. više puta se osmehnula i rekla tiho moje ime, molila me je da legnem i da se odmorim od puta. pričala mi je kako je bila mnogo sama u poslednje doba i kako su je strašno vozili i gurali na železnici poslednji put kad je putovala. kako su je krali za vreme bolesti i kako je u poslednje vreme želela da umre. i kao da je to nešto obično govorila je, šta imam da činim posle njene smrti. morao sam potra žiti njenu sliku na kojoj je bila naslikana od osamnaest godina. o toj je slici mučeći se dugo pričala i molila me je da je držim uvek na mom stolu. i tek što sam pred zoru legao probudio me vrisak i zapevanje žena. umrla je i nije dala da me bude. stare žene su zadizale suknje i trčale po dvorištu, plakale i skakale. jedna je pala kraj postelje i naricala. i to naricanje je prodiralo, kao i zavijanje uplašenih pasa sa dvorišta, kroz sva vrata i sve zidove. i tek što svanu videh kako žurno trče neke žene po kući, toče vino i piju rakiju. nepoznati neki starci prilazili su mi i tražili od mene ključeve. i dok sam sav težak i podbuo lutao po kući, osetio sam kao na zapovest iz mrtvačke sobe, da je sve bilo spremno. to me je ispunilo ludim užasom. stajao sam kraj prozora zagledan u mutne krovove, u zid crkve velike i prazne i stresao sam se. i dok sam, držeći se za glavu, gledao kroz zavesu kako je golu dižu i kupaju svu žutu, pocrnelu i sasušenu a pri tom toče i piju rakiju, počeo me je hvatati neki suludi strah. došao je prota. čitao je molitve, jednako gladio brke, odlazio je u kut i tražio sud za pljuvanje. moje oči malaksaše sasvim. sakrio sam se u jednu sobu, gde beše puno malenih, svilenih nekih jastučića upletenih u stare vezove i šare. i to zlatno, svileno, malo šarenilo, toliko me dirnu, da sam iznemogao pao. došli su da me zovu, jer me je prota tražio. govorio mi je o majci, posle je nenadno počeo da govori latinski, nasmejao se i spominjao slepačku, karlovačku akademiju, sedeo je i jednako podizao prst i ponavljao. quousque tandem abutere... a naricanje se jednako orilo iz svih soba, iz svih zidova. o, jao... o, da ustaneš da vidiš tvog lepog jedinca... jao. a mene su prepadale muke. to naricanje me je teralo iz kuće. tad iznenada načuh na stepenicama, da neko hoće mrtvo telo da probode iglom kroz srce u meni nešto zviznu kao bič, okretoh se i jurnuh u sobu. gledao sam samo neke babe na stolicama kako su se krstile, sedele sa svećom u ruci i ponavljale. iju, slatka kao trebalo bi pitati strinu. kad sam jurnuo na vrata, one se uplašeno podigoše. tad moja ruka neštedice pade sa besnim urlikom na prvu glavu na domaku. soba se ispuni strašnim ciktanjem, stolice popadoše a babe jurnuše, zapevajući strašno, na vrata. one su plakale, vikale, krstile se i trčale. ali ceo dan, dok je mrtvo telo ležalo prostrto, mene je morio neki lud gnev i gađenje. pogreb je bio sutra dan kiša je bila pala, pa smo išli po. glibu. deca sa čiracima vičući, a popovi po nečistoj kaldrmi. išao bih bio rado tako bez prestanka po glibu, pognute glave. osetio sam kako je sve strašno. groblje je bilo daleko iza grada, tamo gde behu barutane, grdne rupe đubrenjaka i crepane. visoko na humci pod jablanovima beše naša grobnica. vodili su me desno i levo po groblju. sanduk se teško nosio, dva tri puta se činilo, da će da ga ispuste, tada su svi vikali. groblje beše puno sveta, što se rasu svako svome grobu pa plakaše i naricaše. sećam se, zaustavljali su me kraj rake. sa jedne grane curila je kišnica kap po kap na moje ruke. pomislio sam, da se odmaknem. ali sam ostao tako i zagledao se u te kaplje. pevačko društvo se zahori i miris tamnjana me obasu. videh protu, gde očima okrete i poče govoriti o majci. dugo je govorio. neko me je gurao sa leva, i sad su kapljice jedna za drugom teško, lagano padale u moju kosu. prota je podizao ruke a tetke su mi glasno jaukale. tada se diže kraj mene jedan gospo din u crnom i poče govoriti. tetka mi se naže nad uvo i šapnu mi. vidiš, čedo, to je gospon predsednik. on je spominjao dobrotvorku saborne crkve, neku dvokatnicu u aradu, koju je ostavila mesnoj crkvenoj opštini. kidao je rečenice, disao teško i mucao. dva mala đaka stajahu pred njim, oni su tajno štipali i gurali čiracima. od jednom gospodin podiže glas. možemo reći, da je naša crkva, i neću samo da kažem crkva, nego i naše su škole njena..., njegove se oči uplašeno raširiše, on zape u govoru, trže se i poče gurkati jednog do sebe šapućući. joco, joco, wie heit man das... um gottes willen. zadužbina, da zadužbina možemo reći. laka joj crna, laka joj crna zemlja, dodade hitro, odahnu teško i izgubi se u gomili. počeše padati grude po sanduku koga su spuštali. jedna od mojih tetaka pade preko sanduka vrišteći očajno. a posle smo se vratili. stolovi su bili puni nakita od šarenog papira. zagledao sam se u jedan lep, starinski ćilim i ne skidoh očiju sa njega. prota me je preko stola jednako tešio a kraj mene opazih iznenada jednu lepu ženu, koju nisam mogao da poznam. ona mi je dodavala čašice sa vinom i pitala me, da li sam umoran i da li bih prilegao i ne mogavši setiti je se, pitao sam tetku, ko je ona, a ona se nasmeja. zaboravio si macu. najlepša devojka, nema baš bog zna šta, ali kad ti ja provodadžiram nećeš se kajati. dušo moja, uzdahnu ona i pogleda u devojku, što sva porumeni. popovi su dugo sedeli i govorili o pokojnici. na stolu su gorele teške, mirisne mrtvačke sveće. maca je pisala posmrtnice. ona je bila vrlo lepa, zdrava, kako rekoše tetke. u ostalom ja, i ako ga ima, retko primetim na ženama, šta ružno. njene oči i silna, crna kosa, ramena i vrat u kojem se krile plave modre vene, setiše me na neki harem u romanu jednom a ja često čitam romane. u ostalom, svi smo mi govorili o romanima. pa i ona me je baš malo pre pitala o nekom romanu i rekla. ah, molim vas, sve to ne vredi ništa. tri godine je vuče za nos, a posle je pušta da se davi, a ovamo je naziva kanarinkom. u njenoj lepoti beše nečeg teškog. crnina na njoj nije mogla meko da joj obgrli stas. nego ležaše na kolenima njenim kao ćilimovi teško po posteljama, ćilimovi sa šarama, koje sam toliko voleo. osetio sam miris mrtvačkih sveća i od jednom mi se zgadilo jelo i ja odgurnem tanjir. treba da se oženite, reče mi prota, bez žene i dece niste pravi čovek. tetke mi udariše u smeh i plač i digoše graju vičući u glas. macu, macu, priđoše mi, ljubljahu me i milovahu po kosi. a tanjiri su zveckali i svaki čas se tek čulo. ej, gde je da ustane, evo došao je. sve joj je želja bila da ga vidi i gle, ona ode. ode, dodade prota, zverajući u sveće, koje su bile sve žuće i mirisnije. miris mrtvaca bio je ostao na stolu, u jelu, samo ga u vinu ne beše. kad me bledog i pogurenog odvedoše u sobu da spavam, dugo su me ljubile i smejale se, da bi me razveselile ali sve to nije išlo od srca. moj hladan pogled i tuđinski osmeh mutan i zajedljiv plašili su te stare žene. kraj postelje sam našao neke stare, izbledele spomenice i karte iz kupatila, na kojima se ona nekad potpisivala. tvoja dunda. neke slike karlsbada, oficira, diletantskih zabava i jednu vrlo staru ružu. iza založene peći sakrio se miris mrtvaca i neki težak miris cveća i vrebali su da me zagrle a iza zavese stajaše moja stara tetka ona se mučila da me sagleda kroz zavese, činilo joj se da ne dišem ja znam ona mišljaše u sebi. kao i da nije naše dete, šta se taj morao napatiti, ne jesti. gde je taj sve morao spavati, pa da se ovako satari. bled je i kašlje. sve kažu. goji se, ma kažem ja. sve je to trulo, bože me prosti, kao da je od voska, kao one lutke u panorami pravo kaže jeca. a posle? posle su opet prolazili dani. ustajao sam u podne. jesen otopli još jednom i sunce granu. svaki dan sam izlazio na groblje, tamo sam se u detinjstvu najradije igrao. ponegde je pao po jedan crep, ponegde je pao plot. a bilo je još dosta golubova otvarao sam vrata što su vodila kroz portu, u kojoj je visoka žuta travuljina bila puna kokošaka i pasa, koji su se tu kupili. prolazio sam kraj male škole, gde se čula vesela deca kako pevaju, i kraj drvara što se nizahu sve do groblja sve su te drvare bile u rukama mojih tetaka. šuta voda, a u njoj stajahu mirno crni šlepovi na vetru, što je po obalama vijao pesak i perje. drva su puckarala na vetru. a ja bih dugo sedeo pred vratima naše grobnice. kroz pozlaćene rešetke video sam kite bosiljka na zidu, drvene krstove i slike mojih mnogih pomrlih baba. debele i slabe žene gledale su i popovi sa lukavim licem, kakva imaju slike pokojnika kad je sunčani dan i puno graničarskih oficira. o svemu tome nisam mislio. dolazio sam i sedeo tu po sate pošto me niko čekao nije, sedeo sam tako izgubljen dugo. ali kad se vraćah po mračnim ulicama, vrebali su me i vodili u svoje kuće tetke behu odlučile, da me ožene i oženiše me svi su znali, da me treba oženiti i oženiše me. o meni se isto tako mnogo rešavalo kao i o svemu drugom i o ratu. bilo ih je, koji se podsmevahu mome žutom licu, ali su devojke govorile da sam lep kako su me videle nekoliko puta u šetnji sa čivutkama, odlučile su, da treba, da me što pre povrate. prvo su me vrebali popovi. oni su me odvodili svojim kućama, u kojima su postelje bile široke, a u prozorima se crvenile ćupe pune višanja i trešanja. oni su mi govorili tiho, sa osmejkom o novom mađarskom katihizisu, koji hoće da im nature, i spuštali se ugojeni i teški u meke stolice. sve su njine žene nosile malo raskopčane grudi i kosu punu ukosnica, neuređenu, spalu za vrat kod njih ne beše mnogo smeha, već mnogo osmejaka njine žene su me gledale vrlo umiljato, blago. kad i kad bi nehotice prekrstile noge i uplašeno porumenele, kad bi primetile, da im se lepe, punačke noge sjaje u belim čarapama do kolena. one su ih brzo pokrivale, okretale se hitro muževima svojim i nasmejale se. ćto ne pitaš gospodina pa da ga ženimo? mene bi za čas pomilovao njihov srdačan osmeh i stisak ruke. no posle bi me opet obuzimala grdna dosada, zagledao bi se u njihove ruke sa nečistim noktima. više puta popadije su me opkolile samog u nekom smešnom salonu punom stakla i čaša, na kojima behu naslikani šareni kosovski junaci. i dok bi kakva lepa, bela mačka savila se u mome krilu, one su me napadale što se ne ženim, hvalile i branile sve muške u gradu, a najviše baš svoga muža. mene je začuđenog razveselio njihov zdrav i raskalašan smeh, koji mi je šaputao o neprolaznoj čari malih i šaljivih grehova. one su bile najbolje majke, ali su rado sedele tako rumene do punih grudi, tiho se smejući primedbama klizavim i bestidnim. tek kad bih prenaglio i pokušao u mraku, da zagrlim koju, naišao bih na besan i jedak otpor, na spominjanje dece i muža. ja bih uplašen i zastiđen stajao pred njima i osramoćen odlazio one su me nazvale frajla i ceo me grad imenovao od tada tako kad bih nasmejan izašao od žena dočekali bi me popovi i tešili. crni i teški govorili su o svemu sa hitrim preziranjem. njine meke, jako meke ruke, milovale su umorno moju. pričali su mi o tim praznim crkvama, koje sam toliko voleo. mnogo su se smejali. najradije su govorili o seljacima. u mračnoj sobi, pri stolu punom čaša vina, vina u koje su spuštali užeta, da ne kisi, nicale su seljačke glave iz njihovih reči, razbarušene i neobrijane, sa malim, lukavim očima i poniznim licem i sve je bilo ugojeno i veselo. teški kao volovi bili su ti seljaci u pričama njihovim. glupi, kad i kad duhoviti, u zasedi, i prevari, silni kao žile borova u gramženju i otimanju zemlje. ocevi, koji su gledali kako im dete umire iza prašnih, malih prozorčića u niskim sobicama, gde su čeprkale kokoši. žene što su rađale i sutradan već ustale i čistile štalu. i deca što su se neodrasla, polugola valjala po slami, mala braća i sestre, što su se igrali bednih i bludnih igara pa to je svud tako, smejali se oni. zaprepašćeni sveci gledali su sa zida okrečenog, belog i čistog i glupa lica oblazila su oko stada ovaca i oko čapurja. posle su došle na red priče o hristovom grobu, kad ga opsednu babe i donesu jastuke u ponoć strašnog dana kad se čeka uskrs. i sto gadnih šala i psovki znali su o tom. ne beše ni jedne drage slike u rečima njinim, punim nepreglednih polja kukuruza i strnjika. a u niskim kućama videle se samo senke, gore nego senke životinja. tek nedeljom bi nicale smešne, nakinđurene devojke, namazane i ofarbane i gomile crnih, pijanih seljaka. a pod gustim, seljačkim obrvama staraca, sevala bi gorka žud i besno lukavstvo prema svemu, osim zemlje, koju bi te oči gledale, pune ludog, radosnog svetlucanja ali bi se te slike najgore mešale, tek kad bi počeli pričati o njihovoj ljubavi. tada bi se u mraku vrteli i gazili ti jadni seljaci, u ludim gomilama, goli i pijani trčale bi isprebijane žene sa suhim opalim dojkama, krezube i smradne od znoja. one bi se prevrtale i previjale u mukama porođaja ili bi ležale krvave jaučući od muka po zemlji. kidale se od bola zbog raznih lekova protiv začeća. pod prozorima bi ležali krvavi trupovi zaklanih dragana u sjajnim čizmama. u mraku bi se sjala njina srebrna pucad na prslucima. a iza peći sedele bi jadne, smežurane bake, sa krvavim zagnojenim očima, bose i suhe kao granje i krpe i sve te slike bile bi ispolivane i posute vinom, krvlju, psovkom i ritama. uzalud bih ja pokušao da ih umirim, zagušio bi me njin silan, popovski smeh. crkvice bi njine šarene i male bile pune ofarbanih svetaca, kandila i gomila, koje se krste pogrbljeno i glupo gledaju. a šala bi zaogrnula vladičanske dvorove i sve manastire masnim i pijanim velom sluškinja i lopova. a ja bih posle izlazio umoran iz popovskih kuća, dok su mi oni svi nudili nevestu. prašina protkana suncem padala je preda mnom i ja sam prolazio. ponegde je pao jedan crep, ponegde je pao jedan plot. vrebali su me trgovci i vodili silom k sebi. u kućama njinim ne beše salona, nego su me vodili u grdne, svetle sobe, gde stajaše glasovir a iza njega palma i sveti jovani. njine su žene bile suhe i male, one su me dočekivale uzdišući, opkoljene decom, silnom decom. one bi uplašeno brisale iza mojih leđa i najmanju trunku prašine, gledale svaki moj mig i spominjale prošla vremena. sve su se sećale ubistva knjaza mihaila, one su tako beležile svoje detinjstvo, nisu znale tačno kad su se rodile. njine koščate, jadne, izmoždene ruke grlile su svoju decu i krile svoje slabe ispupčene kukove iza glava svežih i rumenih svojih devojaka. njine smešne suknje trčale su šarene oko njih a one bi se uplašeno osvrtale. tužno su me gledale kad se zabuniše i ne umedoše da razlikuju balkanski savez. ali kad bi mi pokazivale svoje divne ćilimove, ja bih zaboravio sav svoj život, koji mi se činio i smešan i lud, pa sam dugo sedeo kod njih. a one bi tužno i blago govorile, namučene i slabe, nosile za sobom crepove vruće, što su ih stiskale na prozebla rebra. muževi njini, koji su mirisali na sirće, ušli bi tiho i odlazili brzo. ali devojke udavače gledale bi me ispod oka i svirale bi mi mnogo. one bi me opet pitale, da li sam čitao sanjina, a ja bih se trgao, kad bi one prošle pored mene. a one bi me opet pitale, da li sam čitao sanjina. vesele i zaboravne, one su mi priznavale sto malih tajni u mirisnim kutijama, pod ispisanim lepezama, one su čuvale rasporede svetosavskih beseda i slike peštanskih glumaca. a kad bi se oko mene iskupile stare prijateljice iz detinjstva one bi mi milostivo i bestidno dopustile, prenemažući se, da čujem njine male tajne i da ugrabim njine knjižice na kojima bi spolja stajalo. romeo i julija od ćekspira, izdala braća jovanovići u novom sadu, a u kojima bih nalazio izbor gromkih šala i slika. i tako bih opet sedeo u vencu devojaka, što su se veselo kikotale oko mene, gasile sveću, pa me ljubile a da nisam znao koja. ja bih umorno odlazio iz tih kuća ih kako je tunjav, vikali su za mnom. i svi su mi nudili nevestu, nevestu tetke su bile odlučile da me ožene i oženiše me. one su mi svako veče dolazile sa macom, ali sam se ja rugao i dočekivao ih bez radosti. no večeri su bile tako duge. pljuštale su strašne kiše, a ta devojka me mamila tiho, ali neumorno. ona bi odmah sedala do mene i pričala mi. siroče bez oca i majke, ona me je davno volela, i čekala i bila željna. mene je začudila njena lepota, a bio sam umoran. sve je to prolazilo tako jednoliko i mirno tetke moje su me dočekivale i vikale joj. evo ti ide mladoženja, a ona je po vas dan bila u njinoj kući. napolju je padala kiša i dugo smo sedeli posle ručka. meni je bilo teško, lice mi je jednako bilo podbulo i bledo. ko zna šta se događalo u mojoj duši. ona me nije ostavljala. čekala me i dolazila svaki dan. salivena od svile i lepog mesa, ona mi se nudila tiho i ponizno. slušala je o mojoj blesavosti i mom tajnom, raskalašnom životu mnogo i to je budilo njenu radoznalost. stajala je dugo preda mnom i gledala u moje mutne i mirne oči tetke su nas ostavljale same, a devojka uplašena malo od onog, što je čekala, bežala je od mene u mrak i mamila me u kutove sobe na meke divane ona me je pitala o detinjstvu i sećala me kako smo se zajedno igrali, ma da se ja toga nikako nisam mogao da setim. ona mi je govorila o samoći, koja ju je pratila toliko godina i kako je u ovake tužne, kišovite dane moje tetke jednako ispitivala o meni ona se čudila mojoj nehatosti, miru i dosadi i jednako mi davala savete kako da češljam kosu, pa mi je i sama češljala. a ja sam međutim pokušavao da je obuhvatim i gurao sam se s njome, dok bi me ona odgurala i rekla. ah ti si gori od sanjina. no sve mi je ona brzo praštala i brzo mi se vraćala. stiskala mi je ruke i govorila, da se gadi malovaroških spletaka i žena i da je željna da živi, živi. a kad bih je ja zapitao, šta hoće time da kaže da živi, živi, ona bi porumenela, zaćutala, pa se nasmejala. ona mi je pričala, kako bi zidali kuću, opisivala je stvari, posule, nameštaj i najmanje stvarčice pominjala je nežno i žudno. ona je sa dirljivom radošću opisivala svoje zavese, salon i postelje, pa bi zastala i gledala me molećivo a kad bi nas sasvim zakrilio mrak, ona bi me zagrlila i šaputala zadihano . nemoj slatki, slatki. i tako su dani prolazili opet lepo. budio sam se dockan, a tetka bi mi ulazila tiho ja sam se dizao i hodao neobučen gore dole i kijao. svako jutro sam dugo i mnogo kijao to je bila neka porodična bolest kod nas. sa zida su me motrile ikone pune bosiljka. narod, koji se selio na čelu sa patrijarhom i vezano roblje sa očima devojačkim. a ja sam prilazio ogledalu i dugo sipao hladne vode za vrat i glasno kijao. starac jedan ulazio je i ložio peć, a ja sam rado razgovarao sa slugama. on se brzo raspričao i pričao uvek jedno isto, kako je palio neku vatru u snegu na ulici, kako beše ciča zima. narod je igrao kolo oko vatre celu noć pod vedrim nebom, a on je bacao kapu u vis i vikao. šivio desančić. evo tako su prolazila jutra. probudio sam se, ali sam ležao i dalje sa zagledanim očima u tavanicu. švakao sam nehatno i čitao zevajući novine. zagledah se u portu. oko usana sam imao neke žute pege, jutrom sam bio jako podbuo i ružan. video sam neke stare žene pred portom. moja glava klonu opet kao od bolesti neke. video sam samo spomenik na trgu pred crkvom pun krstova i svetaca. ali bi rado dolazila ona. sva mokra od kiše dolazila je puna slatkiša i pričala mi hitro. ona je znala sve raskalašnosti, sve preljube, imanja i sve tajne. sedela je kraj mene i veselo jela. ljubičast veo, koji joj je smetao padao je kao senka u njen osmeh. kadkad se tek video njen rumen vlažan jezik, koji se snažno vrteo u šećeru. pri ručku bi uvek bilo gostiju, a ona bi veselo služila kao da je već domaćica. posle ručka su pažljivo pogledali da li ih sluge ne čuju i nazdravljali kralju petru. i posle toga su sva lica zasijala bezbrižno i zdravo. a posle su pevali i govorili o ratu mene su već nazivali mladoženjom posle su svi odlazili u kavanu. ona me je ispraćala, pa je u kujni, iza vrata, u hodniku brzo prilazila, poljubila me, disala zadihano i ponavljala. slatki, još, još... ja bih neprijatno trzao glavu, a usta su me bolela od njenih zuba. to me je jedilo. sećalo me je na jednu moju ljubav, na jednu sobaricu, kad sam sa majkom putovao u kupatila. čak i miris maramice njene sećao me je one. i svaki dan sam ja sve više bio zaljubljen. a ona je dolazila sve docnije. u mraku iza bačvanskih ćilimova ona me je ljubila, nesrećna zbog moga odugovlačenja. a ja sam sa dosadom počinjao da je ljubim, ali me je njena strast sve više gušila. ona bi rasplela kosu, mada sam ja tajno tu tešku kosu brisao sa lica, jer nisam mogao pod njom da dišem. a imala joj je kosa neki težak miris od kog sam se gadio. nisam mogao dotle da zamislim tako teške i duge poljupce, dok je ona jednako uzdisala. slatki, još, još... pala bi sva po meni, usta bi njena postala lepljiva i jednako mi govorila o braku. kako će namestiti postelje, pa salon i da će je birati u žensku zadrugu. napolju bi se orio težak jek zvona, a ta jeka mučila me je kroz tolike godine. mučila me je i sad. uvek bi od tog zvonjenja počela da me boli glava i da me prepada muka. otrgao bih se od nje i ostavljao je sa izgužvanom suknjom ležeći. ona bi se pridizala, i nameštala kosu i šaputala mi. baš ne znaš šta je dobro. njene grudi bi sinule iz crnih čipaka, silne i sjajne. ona bi skoro obezumljena previjala se u mojim rukama. kadkad me je zagrizla za uho i njen smeh tada vedar i bistar dugo se vitlao u mraku. a ja sav umoran klečeći pred njome sagibao bih glavu u njena nedra i osećao na licu kapljice njenog znoja. uzalud bih pokušao da ustanem. čim bih uzeo kakvu stvar u ruke ona bi mi je otimala, smejući se i ljubila me dalje bledog i podnadulog. ona se grčila u mojim rukama i opet mi pričala o sobama i nameštaju, kako ga želi. spomenu neku epizodu iz devajtisa i reče. ta šta je slađe od toga na svetu. ja videh da je porumenela, stisnuh je i razgrnuh joj nedra. njene oči planuše, ona mi je jednako šaputala. slatki, slatki... osećao sam na svome obrazu, kako njeno bilo silno kuća. u neredu odela razdrešenog, razli se ona još lepša i belja no u rukama mojim. težak neki miris zanosio me je, njene vrele ruke se igrale po mojim hladnim plećima tad moja ruka ljuto i nezgrapno pretrča po njenom telu i neka dugmad otpadoše. ona se prenu, ciknu, odgurnu me i šaputaše uplašeno. ne, to ne, brzo kupeći odelo oko sebe što se belo i crno vitlalo oko njenih razgolićenih kolena. ona pade o prozor što zveknu mutan i mračan. njene ruke su uplašeno stiskale grudi i čipke i pokidano belo rublje. ona se osmehnu slabo i zašaputa. kad mi budeš muž prsti su joj hitro stezali i vezivali vitice i drhtali pod dugmadima. ona se osvrte i poče zavijati kosu i reče. više neću doći. a posle je došao medeni mesec. bio sam smešan u vojničkom odelu i bled. oh medeni mesec, medeni mesec. ruke su lepljive od vrelog tela, a lica ispijena, bleda i žuta od uživanja. zvek jednog tanjira budi krik. i telo je sve sanjivo. ah, medeni mesec. ona je bila svud. miris njenog tela, neki težak, opojan miris susreo me je u zidovima, u svim vratima, u pećima, po stolovima, u jelu i vodi, u postelji i u mome odelu, samo ga u vinu ne beše. a ja sam umoran ustajao kad bi zvona zazvonila i odlazio u crkvu praznu i hladnu. čim bi me ona videla bledog ili tužnog, ona bi me odmah zagrlila i ljubila i šaputala mi. slatki, slatki. izbijaše ponoć. ja je čuh kako mi šapuće. odbijaše zoru. ja osetih na sebi topli pokrivač njen, koji je mirisao na njene grudi ma kud pružah ruke, prsti mi se gubili u njene dojke. ona je klečala preda mnom, na meni, iza mene. njen glas se javljao svud njene vlasi sam nalazio svud. u knjigama. u jelu i oko vrata. ona mi je sve činila po volji po ceo dan ona bi gledala da mi sve, što hoću, doda. pitala me i molila da čuvam zdravlje nije volela nikud izlaziti. njen hod beše nabujao i vitak, njene lepe noge savijale se oštro. rano u zoru, kad bih otvorio oči, video bih je kako skoro sasvim gola leži na mojim grudima. u prvim danima ona je bila suzna i nevina. no posle je brzo, sa njenim bezazlenim kikotom počela veselo sipati šale i dosetke. ja sam začuđeno slušao njene ispovesti. osobito u jutru, sedela je rado, skoro gola u postelji i pitala me o ljubavnim zabludama. ja sam začuđeno slušao, kako mi opisuje žene, kojih sam se jedva sećao, tihih i pristojnih i punih kikota o protinici je pričala nešto tako grozno i gadno, da sam besno viknuo čuti, molim te. a ona uplašeno i uvređeno pokri svoja gola bedra i reče. ćto se čudiš? a s kime ću da govorim o tom, ako neću sa mojim mužem? tako su prolazila jutra moja. najviše me je dražilo, kad bi ona, držeći jednom rukom košulju, išla po sobi i jela zaostatke večere i slatkiše na stolu, pa bi brzo pritrčala i bacila se na mene i opet me ljubila. njen mali mozak tražio je sve tajne što se krile u utrobi njenoj. ona me je pitala tako čudne stvari da bih se retko ali grohotom nasmejao. ali je bivalo sve gore. ja sam umoran, sav podbuo i slab odlazio i vraćao se, a ona me je čekala i grlila me još sa vrata. primetio sam, da je ona sa kikotom pokušavala sve ljubavne ispite. mamila me je da joj otkrijem ljubavne novosti, o kojima je ko zna gde čitala. ona mi je po ceo dan pričala gromke priče o ženama iz zavičaja. i žene, koje su počele da sede, imale po četvoro dece, javile bi se u njenim pričama čudne i lude, tako da bih se ja i nehotice zacenuo od smeha, kad bi predstavio kraj njih senke njihovih ćelavih muževa, pogurenih profesora, činovnika i popova to veče smo malo više pili za večerom i ona se veselo nasmeja. pa šta ćeš, oko toga se okreće svet. i ja ućutah i pogledah je preneraženo. ležala je kraj peći sva gola. njene lepe sjajne noge ispružene vitlale su se u žaru peći, kao da su igrale sa nekim. ja joj tiho priđoh i nekim osmehom punim stida, kojeg dotle nisam poznavao, uzeh njenu košulju sa zemlje, pokrih je i počeh joj govoriti o zemljoradničkim zadrugama. i tako su opet prolazili dani i meseci ona je počela da se goji. i mi nismo imali dece. prozor je otvoren. ja vidim u njemu, kao u nekom mutnom ogledalu, moju bledu glavu i moje krvave usne kad gutam led. daleko iza brda plave se karpati. kaže da će me odneti tamo i da će me izlečiti. ali meni je lepo ovde krakov je lep. star je i maglovit. ona je zašla u bolnicu već treći dan. da. ljubav nas svuda nađe. bila je mala, tanka, kao devojče kad prvi put ide na bal. zgrozila se. ležalo nas je trideset u sobi. napolju je sjalo slatko, jesenje sunce, a na mojim grudima behu kese sa ledom. i kad je sela na krajičak moje postelje, ja sam se osmehnuo. ja sedim na jastucima i gledam u mutne krovove. to mi je zanimanje kažu od tog zavisi život. lečnik ima dugu sedu bradu, koja me jutrom probudi. ona je imala sina, malog sina. o, nije ona bila lakomislena, ne. ništa ona nije znala, njeno telo je znalo samo cvokotati zubima od strasti znala je malo latinski. činila je sve, da mi se prikaže kao visoka žena. čitala je ničea, a kad sam je prvi put iznenada i divlje zagrlio, ona mi reče. vi ste demon. bio je novembar. bili su to čudni dani. nebo je bilo toplo uveče i svi smo se okretali da vidimo laste. sokacima je vrveo svet. drveće je klijalo i svi smo se smejali jeseni, što je uobrazila, da je proleće. bilo je to tako čudno. pričala mi je kako su je udali kao što se konj teslimi. muž joj je bio veliki, debeo advokat. bio je negde na bojištu sudija. sedeli smo u vrtu bolnice. ona mi je šaputaia trudeći se, da razumem njen meki, šuškajući poljski govor. nad krakovom je bilo tada blago nebo. ili se to meni samo činilo, jer sam opet bio mlad i živ. sve što je još za mene zakon, sve što sam vršio kao zapovest za život, sve je to od onih poljskih šuma na granici, od neba nad nama. napolju negde ginuli su tada ljudi, ona je donosila novine i čitala mi očajne borbe u šumama od kuda se ja vratih. ona me je smestila u zasebnu sobu, čiji su pro zori gledali u zamrzle prozore jedne stare crkve. bilo je kao u detinjstvu. vrhovi drveća virili su kroz prozor, a iz postelje sam video parče neba. a kad pade prvi sneg, upoznasmo se bolje. ona je često plakala. i ljubav nam je došla kao nešto siroto i jadno i reči naše postadoše tiše. i njena crna glava, sa uvek i u mraku belim zatiljkom klonula je često zamorena. sećam se, bio je dan pun snega. u prozorima je gledalo granje sve u snegu. zvonik crkve nestajao je i ljuljao se u magli. ona ulazi i baca mi mokre rukavice u lice. i tako ledena pada na moju bolesničku postelju. spavala je dobro, od kad mene zna spava dobro. tople, ljubičaste žilice vijugale se na njenim rukama. razgrnuh joj grudi i nađoh na njima medaljon, u kojem je bila urezana jedna od tužnih mazurki. nikad joj ne sagledah grudi bile su male i nežne i imale su dubok strašno ljubičast cvet, ona reče tako. njene su ruke blede i tople. činile su čuda te ruke, koje su gramzile za slašću i koje su imale smelosti, lepe, slobodne, čarobne smelosti. njene ruke su palile, robile. njene ruke su me napravile detetom. one su mu cale, pevale. one su opijale bele, bestidne, pune smelosti. one su činile lepim i ono što je i na nevesti otužno. a ljubav? ona je posle došla, ljubav. videste li je? ona je magla koja je pala na rim. u mramoru je i u telesima jeste li čuli? u ljubičastim žilama je u belim kao labudovi rebrima, i na člancima rumenim od strasti. u rimu je poprskana krvlju. ko je taj, ko još ima snage, mladosti i čari za ljubav? ko je taj, ko će i nad toplim, uzburkanim grudima ženskim, orošenim sa kapljicama ledna, luda, besomučna, slatka znoja, ostati vedar i mlad.? ah da, ljubav je došla. sećam se bio je božić. u tuđini ona nepoznata došla je da me uteši, jer sam plakao nad vešalima koja su nicala negde. i znala je dobro šta čini. ne, nikad devojče ne može dati te čari. tek jad, očaj i želja za izgubljenim dovode do ekstaze ne, dok se ne sruši brak, mira biti neće za rumene čaše i prigušene krike, mi smo dali đavolu dušu mira, jedna mati, kad ne voli oca deteta svoga, nikad više do smrti naći neće. ne, nije ljubav bog, ni životinja, ni ludilo. ona je magla, magla krvi, mladosti i neba. zavije sve, te je drago živeti. no magla ostaje večito teška, puna slasti i bola i vezana sa nebom. ona je često plakala. ah, nije to bio plač, no grdne krupne suze, grozno velike, navru na njene oči i uzdrhte na trepavicama, dok se otkinu. i danas kad zažmurim, oblije me neka iznemoglost misleći na taj dan. osećam njene zapupele obraze na mome čelu, osećam grčenje lakih, tako strašno kao laste lakih ruku, oko moga vrata. vidim ona čista usta, tako čista, bez onog bolnog, napornog osmeha dragana, a na trepavicama dve grdne suze, pa mi je po nekoliko dana tako grozno teško. da li ima duša časti? ko zna. ali telo ima. u crnom ogrtaču, sa skromnim odelom jer sam ja videvši njenu đačku sliku, zavoleo to odelo sa suknjicom uvek malo ugužvanom. očešljana, tiha i uplašena, ona će uvek preda mnom stajati kao bolna jedna senka ma glovita, kako gleda kroz prozor i tiho kaže. osam sati... treba da idem da, jesen je. opet život bez smisla. sve to ne zavisi od mene ni od nje. jedanput su me izveli iz bolnice. stajao sam i gledao u taj pun snega grad i nisam imao nikog svog pod teškim senkama katedrala, gde dugo mišljah na đake i vojnike mlade pre mnogo stotina godina, koji su se tako potucali ispod tih mračnih zgrada i tukli u očajno ludim dvobojima, po mehanama ispod zemlje, zatim sedeli ogrezli u krvi iznemoglo kod starih alhimista, koji nisu imali ničeg u mračnim izbama svojim do svoje srce i otrova. a u bolnici su tumarali po celu noć bosanci i pljuckali krv. nedeljom pri službi pevahu sulude devojke u belo rublje i debele vunene čarape obučene. orguljaš je bio slep, a prvi glas je pevala jedna kaluđerica sa grozno unakaženim licem. kiša, ona strašna poljska, padala je večerom, a po hodnicima su lutale, lupajući štakama, senke koje su pljuvale krv. sa zidovima su visili drveni hristosi sa zabezeknutim glavama i čvorugavim kolenima. tu sam prvi put osetio strašan strah, tu sam prvi put sažalio se nad svima nama. prozor mi još uvek gleda na snežne krovove. u prozoru su tri njena zumbula. pričao sam joj o selima našim, o prozoru u domu mame, i sutradan mi je donela tri zumbula. ona ima malog sina i mora da je u potaji mnogo plakala. jedan stoji levo. on je ružičast i tih. kad ga jutrom zalivam, on je tako mio, miran. on mi vene. po sredi je jedan beo. svako jutro me seća bledih lica koja sam ljubio i koja su sad ko zna gde. on je suzan i plah kao jagnje. treći stoji desno. on je rumen. o njemu ne mogu ništa da kažem. u tuđini sam, postelju sam pokrio bačvanskim ćilimima. sigurno ih je kakva bunjevka tkala prosto joj bilo. on je veseo i bogat, uvek me razveseli u tuđini, kad ga pogledam nebo zarumeni. ja joj ne rekoh ni reči. ja je ne ljubim. ja ljubim nebo, moja je ljubav blaga, u snu, i neprolazna. nje nema u životu mome. njene su oči tamne i tople kao urme. kosa joj je rumena kao trava u jesen. ili se to samo čini, tako čini. ta kosa me dirnu, te kose mi je žao, te uvele trave. tu kosu poljubih prvo. njen glas je detinjast, uzalud mi ona donosi i čita bergsona. njena je maramica namirisana, a i da nije, mirisala bi od čistote. njene su oči mračne i rumene kao krv, one su moja radost ona mi mnogo govori o njenom sinčiću. mi mnogo govorimo o njenom sinčiću. njeno je čelo smešno, tako bolno, naborano, umoreno. možda što je majka, možda što mene voli. meni je žao nje, osobito njenih ruku toplih i bledih. ona je poštena, ne recite mi nikad, da ona nije poštena. ona ima strasne, blede, iskrhane ruke što se stide i kriju. njena pleća drhte kao granje pod snegom. ćta će s nama biti? ne znam, a i nisam radoznao. da se vratim kući? oni ne vole mene, a ja mrzim njih. možda smo srećni, jer ja je žalim. oko nas pupe pod snegom grančice, a oblaci mlaki i umorni uče nas nekoj staroj, bolnoj ironiji, kojoj je koren prevelika ljubav. sve sam čekao, da će još nešto doći u životu, da ovo do sad beše samo komedija. sad vidim, da posle sažaljenja ne dolazi ništa novo. ja je volim. pozno uveče vraćamo se u krakov. voz juri kroz šumice, kroz bedeme, a mi skriveni u jednom kutu, sanjivi i bledi, govorili smo tiho o ljubavi i nepravdi. a posle u magli melu zidovima starim ja odlazim njoj. ona mi meće sinčića oko vrata i klečeći preda mnom, ona mi ljubi ruke drhćući od strasti i gušeći se u očaju. hoću da se sećam njene blede glave. poklonim joj ma šta, ona klikće, ali ta radost brzo prole, zato je volim ja evo čekam, da se još štogod dogodi u mom životu. ali vidim već, da posle sažaljenja ne dolazi ništa novo. njen hod je sitan i lak. prolazimo li kraj smrznutih, snežnih grana, ja nikad još ne videh, da je koju odgurnula oporo. ne, već uvek blago, a oči su joj pri tom bile tako mutne nađe li na putu uveo list, pa i blatav, ona ga diže i zakiti se njime. o kako te danas volim, kaže ona svaki dan. obuzimala me mladog neka strast, koja sve voli. moj život je dovršen ovako, a da nisam primetio gde je stao, a onog to nazivam život i nema, i nema. nebo voli ljude, a voda nam žubori pod prozorom cele noći. mi smo zagledani jedno u drugo ona mi šapuće, moli me da je vodim, da je odnesem odavde, a ja joj se rugam da je u tuđini bolje. napolju se deru deca sa vanrednim izdanjem. sve će to proći. ko zna možda će se igrati vesele operete o ovome što sad čine. ne znam više šta je dobro, a šta zlo, ali mi se čini da to ne znaju ni drugi. ležim, a moji prozori su žute boje. i, kukavan i bolestan, ja vidim kako iz mračnih podrumskih prozora viri zima. a ovo žuto lišće puno snega prati me već tri godine i pada mi na grudi i ubija me. ležim i vidim samo drveće kroz prozor. razgovaramo. lišće mi njiše zbogom i pada. a zar nije ljubav samo lišće? ja tako malo volim ljude, a lišće me tako dobro umiri. moj život zavisi od njega umoran sam. otišao bih nekud daleko i ne bih se osvrnuo. otišao bih nekuda u žuto lišće. ko zna kuda. a kad bi neko plakao za mnom, ja bih napisao kartu. zbogom, idem da ozdravim tražim dah, izgubio sam ga negde u lišću. plaču oko mene, ali ne za mnom, nego za rumenilom, kojeg nema više na mom licu, za svetlošću, koje nema više u mojim očima. i opet me muče. noću me zatvaraju u zatvore a danju se potucam po bolnicama. bedemi su zavejani. ceo dan ne vidim ničeg, samo bedeme u snegu nemamo svetiljaka, sedimo u mraku a i kad me opet puste, ostaje sve po starom. vrbaci puni snega, pitali su me. zar se još uvek skitaš? tramvaji su puni sirotinje i bede. šena prebledelih od mraza što su stajale, po ceo dan za malo mleka, za malo masti, sa malom dečicom pomodrelom od zime. kako je meni žao ovih ljudi. mi bar imamo snage da se mučimo, a ovi su ljudi meki. ja nikoga nemam među njima. u tuđini sam i prolaze senke oko mene, crne, tamne. nisu mi niko i ništa. oni snežni vrbaci čudili se meni. u mojoj duši ne beše nikakvog bola, ali ni sreće. tramvaji jure. dečica se nasmeše kadkad na mene. a gvozdeni natpisi dućana prolaze po zidovima. a vode se sledile pa ne teku. ah kud je život... daščare i drvare, koje me sećale zavičaja, bile su zavejane, suhe i prozeble. niko nije pevao. otišao sam joj. ona se igrala sa detetom. njen sinčić mali i lep kao da neće nikad da poraste. je li to zbog mojih grehova, pita ona i smeši se gorko. bože moj. oni su tucali oraje sa pozorišnim dogledom i smejali se oboje kad su razbili staklo. posle sam seo u jednu stolicu i zalepio se u neke čokolade. a čokolade sad nema. na stolu za umivanje leži knjiga lhotzkya o duši dečijoj. cipelice leže po podu. zaista nisam nikad znao, jesu li to njene cipelice ili dečije. ona me je zagrlila odmah. ona je lepša sad. ona je sad puna tame. ona ima nečeg bolnog sad, nečeg što pre nije imala, nečeg što se dobija od stida. mi zavidimo svima što rano u zoru idu na rad. mi nemamo rada, niti nas čekaju gde. mene bolnica a nju dete. mi se krijemo. a pozdravi li ko veselo dobro veče, otpozdravljamo tužno dobro veče. stojim sa njome u bedemima nad morem čađavih, prljavih kuća i bolnica. suze mirišu po brdima. nije mi žao hiljada i hiljada hulja i nitkova i slugu što sad ginu. borovi hučni gledaju nas blede i modre od vetra i strasti. nikoga mi nije žao, najmanje sebe samog. šao mi je samo sinčića njenog malog. pozorišta su puna kad kakav bez noge uđe u tramvaj, dugo čeka dok mu kakva stara žena ustane. sećam se naše doktorke sa crvenim krstom na grudima. ona me je uvek zvala pubi, i ceo dan mi je govorila o pedagogiji i gospođi elen kej. sinoć je prepadoše na delu sa jednim sanitetskim kaplarom, iza harmonijuma, u sali bolnice. cela bolnica se smeje prenose me kroz koji dan u brda, u zakopane. ona će i tamo doći, za mnom. teško i lagano su me nosili uz stepenice. velika i kruta sestra prišla mi je hitro i svlačila me kao dete. ona mi reče ćto niste rekli da ste hrvat, bolje bi bilo? svukla me je, obavila me ledenim oblogom. nisam rekao ni reči. sklopio sam oči i drhtao. a ona mi sede na postelju, njena velika usta nakriviše se i nasmejaše. ona ubrisa kapljice znoja sa moga čela i zavi me još čvršće. a nad mojom posteljom stajaše tablica pod raspećem sa crnom brojanicom, i na njoj beše, kao od šale, od veselih drugova napisano nemački. name petar raitch charge. stellenloses kanonenfutter religion. grort stand. ledig alter. 23 beruf. knigsmord diagnose. tuberkulosis hoću da vam pričam. o jednom čoveku, kojeg ne mogu da zaboravim, i koji mi beše više nego brat. jedan jedini čovek. jedan mladić u svetu. beše prva aprilska noć, ja je nikad zaboraviti neću. sećam se, sećam se, to je nesreća i sudbina moja. svaki čas setiti se nečeg gorkog. u vreme ono zvali su nas čudovišta, jer im se nismo dopadali. nazivali smo se umorna omladina, a beč nas nije trpeo. sećate li se, mene su svi mrzeli, osim vas dalmatinaca, a ja sam vas sve voleo. imali smo malu kavanu kad sam vas upoznao, i svako veče smo se sastajali da probančimo noć. ah sećate li se kako smo bili smešni? svi smo bili vrlo učeni. i svi smo bili neispavani, bledi, razbarušeni. tiho bi skidali šešir i ulazili, a svaki bi pozdravljao svojim pozdravom. i dok bi pod šeširom zalepršale naše duge crne kose, čulo bi se. narodna pesma gospodo, prerafaelizam gospodo, uzajmite mi jednu krunu gospodo sindikalizam gospodo. svaki je imao svoj pozdrav. a voleli smo se jako, i nismo bili gore lude nego drugi. uveče smo večerali crnu kavu sa kiflom. a svet je ravnodušno prolazio kraj naše gomile, što stajaše svako veče pred operom. i svako smo veče govorili o rusiji. svi smo govorili mnogo. sećam se jednog što je ćutao. sećate li se dragi moj njegove senke nagnute nad mikroskop, na beloj zavesi pod tavanom, koju smo gledali dugo, zorom kad bi se vraćali kući? umro je, kažu bio je često gladan. poslednji put sam ga video u bolnici. pitao me je za vas. u zavičaju su nas mrzeli, pa ipak nismo mi bili naj gori. bili smo samo smešni, i mladi, ah tako mladi. hteli smo da spasemo svet, sećate ti se o kakvim smo sve ludorijama govorili. a sve bi se svršilo na rusiji. sećate li se onog, što je dokazivao da smo najmuzikalniji narod, sećate li se onog što je vikao otvori oblok ja bum peval, i onog što je po vasdan govorio vuka mandušića? sećate li se kako su nam kose bile duge? ali što nas je najviše spajalo to beše sirotinja i sušica, one su nam bile vernije, nego naše dragane, koje su većinom bile sobarice. sećate li se, u našem su društvu i veterinari govorili samo o rusiji i o umetnosti. a beše po koji sa rumenim dečjim srcem, koji nas je u očajne dane i noći, pijane i pogurene, veselio pesmom, koju su u zavičaju pevali samo najgori. ležim i vidim samo mutne krovove danas su mi dvaput fotografisali pluća, pa sam filozofski raspoložen dragi moj. a oni su većinom mrtvi. leže, lepo leže pod zemljom, neki na severu, neki na jugu, neki na istoku, neki na zapadu. zašto dragi moj? zašto je bila naša mladost? ah hoću da ti pričam san, jedan moj san i da te uspavam, ma da znam da i ti sad ležiš negde i ne možeš da spavaš. danas su mi dvaput fotografisali pluća pa sam sentimentalan. tada, jedno veče, došao je on, ja ga nikada više zaboraviti neću. brzo je nestao posle, pa ipak on mi je bio više nego brat. činilo se da njegove duge i tanke, kao motka, noge ne gaze po zemlji, kao da je lebdeo nad zemljom ne beše odrpan, pa ipak, boju njegovih hlača ne pogodih nikad nad njima crni mornarski kaput, na njemu jedno jedino zlatno dugme moja zlatna prošlost reče on. glas mu beše mutan i blag. ja sam od njega naučio da govorim iskreno prišao je stolu tiho i pozdravio. polinezija gospodo. ja sam bio davno navikao na sve đake, glumice i crnogorce, koji su se družili sa nama, beše nas svakojakih, pa ipak ja se začuđeno okretoh. pomislio sam da je kakav pesnik, jer mi smo često bili pesnici. mene je pogledao, nepoznatog, samo je mene pogledao, a te oči behu svetle, bistre, one me setiše neba. ja tiho zapitah jednog pravnika kraj mene, koji je jednako tražio vezu među dušanovim zakonikom i nekim ediktima, kakav je taj? neka dalmatinska ždera, probisvet, nemoj da mu uzajmiš. ništa kod nas ne beše čudno. pa ipak njegovo odelo začudilo me je. beše iznuren i bled docnije sam se radovao da sam i ja bled. crni kaput, što je visio sa njegovih pogrbljenih pleća, toliko je bio smešan nad tim izbelelim hlačama kao da je neko, na veselo letnje mornarsko odelo, nabacao crn pogrebni sveštenički plašt. u to doba ja sam govorio samo o korintskim stupovima i o rodoljublju. začudih se njegovom lepom licu, blagom i čistom. na njemu ne beše ni jedne bore, ni jedne pijane senke. on mi je pružio ruku i reče. vi ličite na mene, da niste i vi na putu, pozajmite mi molim vas. njegove ruke su drhtale, i bile pune belega i rana, nečiste, one se grčile u mreži zamršenih žila, punih čvorova. ali njegova razdeljena kosa beše mila i blaga, kao staro zlato. rekoše mi da je bivši mornarski časnik i da ima veze sa moskovskim studentima, da je noću pijan, a da danju uči decu engleskome i francuskom. pred zoru izalosmo na ulicu. odrpanci su prašili i čistili kaldrmu i zalivali je. mi smo voleli te mračne mokre ulice znali smo da nam je budućnost na ulici. neispavani i gladni zastajali smo i govorili dugo o svetu, o zemljoradničkim zadrugama i o slavenstvu. ja sam govorio samo o rjepinu. i ti beskrajni razgovori, što su po kafanama u gomili dugokosnih đaka, dovodili do obesnih tuča, tu po ulicama praznim tekli su blago, i nestajali po mokrom drveću i crnim krovovima. nazivali smo dobro jutro svakom. pred suncem tek zalazili smo u grdne mračne kuće, gde smo stanovali visoko, visoko. te noći smo se dugo svađali o hartwigu, o nekoj nemačkoj oklopnjači pred agadirom, i o nekoj novoj lepotici jedne javne kuće o znali smo mi, dobro znali, da smo nesretnici, ali smo govorili sa očajnom radošću o slavenstvu najviše su te zore napadali njega, jer on se nije mešao u prepirke naše, i stojao uplašen, naslonjen o stub svetiljke što se gasila, šapućući. ,,ćta hoćete od mene još, bio sam mlad pa je i to prošlo, šta hoćete još? svi su vikali, rugali mu se i udarali ga, pitali su ga je li sindikalista, je ti platonista ili anarhista, nihilista, nešto je morao biti. a on je slušao o snegu, o zaverama i mukama, o krstokljunu, koji zimi drži svadbu, o snežnim oblacima, a najviše o nebu. sve je mrmljao nešto nerazgovetno o nebu. ja sam mislio da je i on pijan, jer svi su ostali bili pijani. tada ga pritisnuše o jedno staklo i počeše ga udarati, a on raširi ruke i reče. ja sam sumatraista sećam se bila je zora, nebo je bilo tamno zeleno, a beše prva aprilska noć. posle se posvadiše sa nekim žandarmom, i ja ga povedoh, jer beše kavgadžija ljuta u piću stanovao je u blizini i ja ga otpratih. popesmo se uz stepenice i ja se stresoh od zime. on me je jednako grlio i molio da ga saslušam. govorio je nešto o brodu kaiserin elisabethi pred solunom, o nekom šamaru što ga je dobio od admirala, i o nekom dvorištu u kotorskoj tvrđavi, gde ga htedoše streljati. ali je mene bolela glava i sve je to bilo tako čudno i sve sam se tresao od zime ja sam ga jedva čuo. pa ipak dragi moj, kako beše strašno ono što pričaše o svojoj majci. ona je jednako prala i ribala pod ded, otac, braća, svi su bili pijani. bilo je strašno slušati kako jedino ta žena u porodici radi, riba pod i spasava ih, i budi ih mamurne pred zoru ona je plaćala dugove, ona ga je školovala, otac mu beše pisar na faru. kad pričaše o njenoj kosi sedoj meni se učini da snevam, toliko je ličila na moju majku ah, nikad ne mogu da zaboravim tu ženu. ona nije bila nikad zaljubljena, nju nikad niko nije milovao, tukli su je, mamili je pijani i obesni i ona je jednako ribala pod. njegov otac beše veseo čovek, kao i moj. ah, dragi moj, jeste li slušali za moga oca, pitajte za njegovo ime po manastirima sremskim svud ga znaju, pitajte samo za drvara egona čarnojevića, za onog što je i zimi i leti nosio beo šešir. on je retko dolazio kući, prodavao je konje u vlaškoj, i govorio je da tamo žene imaju naročiti vkus. ah, on je retko bio kod kuće, voleo je u tuđini kao i ja njegova majka je po ceo dan ribala pod, a njega je školovala na rijeci imao je o levom bedru lep nož, sa balčakom od bele kosti, a beše najbolji đak pedeset godina je ona ribala pod pa je umrla on beše tad na brodu pred maltom. i ništa se nije desilo, brod nije potonuo, čak ga ne pustiše ni kući ah, on mi je jednako šaputao i pričao, a ja sam bio željan da zaspim. prvo je pričao o nekom nebu pred carigradom, što je bilo zastrto nekom žutom maglom posle smo ležali na nekoj jedrenjači pred honkongom. na nebu beše samo jedan oblak, on je bio ljubičast, ali providan, stojaše nekako baš nad pristaništem, a u vrhu imađaše jednu zelenu sjajnu zvezdu zornjaču. sve do njegovog stana on mi je tako isprekidano govorio o nebu, jednako mi šaputao o nebu, znao je boju neba svakog dana onih godina što ih je proveo na moru po svetu. ja sam ga jednako ućutkivao, ali je on opet počinjao blago šapućući. cele te noći sećam se samo kao kroz san, ma da me to boli, a mnogo me više ne boli dragi moj pa ipak taj čovek mi je postao više nego brat. eto tako, kao u snu u njegovoj maloj sobici, ne bejaše ničeg osim starog nameštaja i slika po zidu. to behu sličice oblaka i neba lmao je sličice neba celog sveta, a išao je zamnom jednako šapućući. ah, da ste ih videli u bojama, ah, da ste ih videli sećam se, ubrisao je sa grdne crne table, koja se kao iz zemlje iznenada stvorila predamnom, dok sam ja brzo pročitao. thou art hearing i šaputao dalje. ovo je pred cejlonom, ovo je pred samosom... sećam se. ja sam se bacio na postelju, ali je on seo do mene, držao me za ruku, mucao i govorio dalje branio se da nije pijan i molio me da mu uzajmim novaca. pa me je poljubio. govorio mi je da se ne plašim njegovog odela, pogladio ono poslednje dugme i rekao moja zlatna prošlost. poljubio me je opet i počeo oduševljeno da priča ja sam pokušao da zaspim, ali je teško išlo, on mi je jednako šaputao, a svaki čas sam kao u nekom ogledalu video nad mojom glavom sam svoje lice bila je to čudna noć. iznenada on mi se učini davno poznat i mi smo dugo govorili o budućnosti srbije, o narodnoj nošnji i o korintskim stupovima. ali je on jednako počinjao o nebu. molio me je i preklinjao da ga saslušam. jednako je pričao o nebu. on je spokojno sedeo na palubi ili hodao gore dole, zastajkivao i gledao u more i nebo mislio je o mladosti a pričao mi je zamršeno, kao moj život. tu je more bilo neke zelene boje kao trava u proleće, on je dugo šaputao o toj boji. posle je opet pričao o nekim rumenim prugama na nebu i dokazivao mi da su mu one pokazivale put, i da je plakao od radosti gledajući ih, a nikad dotle zaplakao nije. sve je to bilo tako čudno, ali ja sam mislio da sam zaspao, no se trgoh i videh ga kako stoji predamnom sa svećom u ruci i šapuće mi svetleći mi u lice nebo, nebo. posle mi je opet pričao o majci, pričao je kako je sećajući se nje u dalekim gradovima ustajao i davao mesto svoje staricama da sednu, posle smo opet bili na nekom brodu pred kairom. u zoru on je sedeo, jašući na jednom topu, ili je hodao gore dole u službi i jednako učio, učio učio je iz mojih knjiga i ja sam se jednako mučio da se setim od kud one kod njega. sećam se stojali smo pred kairom. jedna vrlo bogata amerikanka i njeno društvo posetiše brod, a on joj je bio dodeljen za kavaljera, jer je krasno govorio sa ženama. a još krasnije plesao. posle toga, jednog dana, on je veseo i mlad, ah tako mlad, odeven u belo sa zlatnim mačem o levom bedru, išao po gradu punom lepih nakinđurenih belih žena i felaha i magaraca. jedno veče, iznenada, sastao se sa njom i dugo su i strasno plesali. govorio joj je vesele i smešne stvari. sve što su činili tvrdio je da negde, daleko, na jednom ostrvu ostavlja traga. a kad bi joj rekao, da sad od njenog strasnog osmeha dobija jedna crvena biljka na ostrvu seilonu snage da se otvori, ona bi se zagledala u daljinu. ona nije verovala da sva naša dela utiču tako daleko, i da je naša moć tako beskrajna. a on je verovao još samo to. pod palmama u salonu hotela on joj je govorio, kako on ne veruje da se može ubiti, ili da se može učiniti nekoga nesrećnim. nije verovao u budućnost, rekao je da njegove telesne slasti zavise od boje neba, da se živi uzalud, ab ne uzalud, nego osmeha radi, sa kojim se on smeši i na biljke i oblake. rekao je da njegova dela zavise od nekog rumenog drveća, što ga je vidio na ostrvu hios. ona se kikotala, a on je bio smešan i mlad, tako mlad. i posle tih silnih plesova i razgovora, na jednom kamenu, pod jednom grdnom sfingom, pri jednom izletu, on je ljubio tu ženu, koju pre nedelje dana nije ni poznavao. on je ljubio divlje i strasno, to je nju zanelo u toplom pesku, crvenom pesku, ona je dugo gledala trag svojih malih nogu i stidljivo ga pitala koliko mu je godina. a on je bezbrižno grlio i stiskao, tako čvrsto da bi ona jauknula od bola. oni pojahaše svoje magarce, ona još jednom pogleda trag svojih malih nogu u vrelom pesku, crvenom pesku, pocrvene i reče malo afektovano, da on liči na lord byrona i da je. bad and dangerous to know. to veče još on je prenerazi, prepade i zagrli na silu, neuplašen od njenog prigušenog cika, pri otvorenom prozoru, gde je pod palmama sedeo njen sekretar, i ljuljajući se čitao. on beše nevin i nju to tako začudi i razveseli da je klečala pred njim, i tepala mu hiljade malih reči, drhćući bezumno bleda i troma, silna, teška, lepa. i tada se opet javi neki, čudan bol i tuga u njegovom pričanju, i jedva čujno šapućući, osećao sam samo da mi grli glavu i ladi čelo. a sva ta mladost, i sve te reči dovodiše me do suza, a da sam znao zašto i tad se opet pojavi nešto zamršeno u njegovom pričanju, on je ne vide više ma da su od nje dolazila bezbrojna pisma, mirisna i uplakana. jedno veče opet počeo je nešto novo je o uspesima madame curie, i on se poče zatvarati u svoju kajutu, i prevrtati neke žute ćupe i računati. uzalud su ga drugovi molili da izađe na palubu, on je sedeo pogrbljen, kao da beše brat, muž ili dragan toj nepoznatoj ženi, i zagledao po celu noć plamenove i grejao i palio plave praškove. pisao je neka pisma na koja nije dobijao odgovora. drugovi su mislili da je poludeo, lečnik ga je tajno posmatrao, ali se on blago smešio na sve to i govorio da je sve to samo zato tako čudno jer se oni nikad nisu zagledali u nebesa jutarnja konzul amerike došao je lično sa jednim mirisnim očajnim pismom na palubu ali su njegovi odgovori bili nemili i smešni. on je rekao. da nismo gospodari svojih misli ni svojih dela, da je on obvezan jednoj staroj ženi, koja je sahranjena negde na jednom dalmatinskom ostrvu i da nikog više ne voli na svetu njegov smeh je bio zao i promukao a oči su mu se sjale kao žeravice ja sam čuo samo kako se smeje, a taj smeh mi je probadao san. rekao je konzulu amerike, da je sve što amerika čini uzalud, da budućnost jednog naroda ne zavisi od grdnih turbina, ni od rada, nego od neke plave boje obala nekog dalekog dalmatinskog ostrva. napao je besno trestove i rekao nešto smešno protiv čovečanstva, rekao je da njegov osmeh, ovako preko mora, u stanju je više pomoći sirotinji njujorškoj, nego pet milijuna i sve bolnice koje ta dama, koja u ostalom ima debele članke, a to se njemu ne sviđa, podiže sa svojim nakradenim novcem. beše grdan skandal. smestili su ga u bolnicu, ali su ga ubrzo pustili dalje. njegovi blagi odgovori i njegove čudne oči uveriše lečnike da nije lud, ali da je bolan čovek čuo je da je njegova krstarica u singapuru i otputova za njom je veselo. posetio je neka ostrva i radovao se kad je mogao tice šarene da dotakne rukom. oko ostrva bilo je svud nebo a maharadže sa belim turbanima znale su više nego sve evropske biblioteke ćekltona upoznao je i besno se rastao od njega, jer nije hteo da mu prizna da je slavenska kultura viša nego germanska. i ma kuda stigao, svi su mu salazili sa puta njegove oči pune nekog očajnog besa, smejale su se voj nicima, strancima, ženama, svima. govorio je jednako da njegove misli zavise od jednog groba na jednom ostrvu daleko i kad to nikog dirnulo nije, opijao se grozno. po satove bi predveče stojao zavijen u gumu, i gledao u more i nebo stigao je svoj brod i veselo ga primiše. opet su prolazile noći na mokroj oribanoj palubi, on je hodao gore dole, i činilo bi mu se, da je taj pod prala i ribala njegova majka. počeo je da silazi u zagušljive hodnike mornara, i sedeo celu noć sa njima pevajući neke vesele sremske pesme. njegovi drugovi počeše da ga mrze. pri jelu su ga pitali. kome se to smeši u daljinu? to u daljinu rekli bi grohotom i nazvaše ga radiogram ali je on sve to snosio i primao se rado mesto njih službe. sedeo je gore na topu zagledan u nebo i vodu. daleko od one žene stizala su ga jednako njena pisma, a on joj je u daljini bio veran, ili je tužno nazivao imenom njenim bludnice po pristaništima, erne, žute i bele. tada bi sa osmehom gorkim priznavao da je nesretan. sve što je bilo oko njega prezirao je, sve to beše uzaludno i smešno, a očajnu bi radost budilo u njemu, što je on želeo. i bio je miran i blag. na svom topu, na palubi, u noći zvezdane, na sinjem moru, kad ne bi video nigde ničeg do neba i vodu, on bi bio gospodar sveta. o svemu je vodio brige. u mehiku beše ustanak, u rusiji su otkrili atentat na cara, u čikagu su radnici podizali barikade. o svemu tom je on vodio brige, i kroz etar razašiljao zagledan u nebo svoj osmeh i sve bi se ispunjavalo po želji njegovog srca. činilo se da sve na svetu zavisi od osmeha njegovog, kao što je i on bio vezan, a da je to pre znao za rumene biljke prekomorske, koje ga preneraziše milinom svojom kad ih je iznenada opazio. u jednom pristaništu video je kuću kakvu je već davno želeo. da, bio je on smešan i mlad, tako mlad. nije više znao šta je dobro a šta zlo, i merio je sve rumenilom neba, utehom njegovom. tako iz daljine imao je strašnu moć nad događajima u svetu, nad draganom svojom i zavičajem svojim, nad svim što mu beše milo i drago. tako nepomičan, sa mutnim i blagim osmehom i mislima na ostrva daleka. primetio je da po jedno drvo u daljini zavisi od njegovog zdravlja, pobede i pesme negde daleko preko mora od osmeha njegovog. i kao kroz san osećao sam opet kako me drži za ruku i zavija nečim. da, bili smo pred nekom belom kućom nekog bogataša trgovca iz amsterdama na sumatri drugovi njegovi su ga mrzeli i svalali se sa njim o verhaerenovom eseju o rembrandtu. on se veselo popeo po stepenicama u kuću belu, ladovitu. na pragu je stojalo devojče, ali on se seti nekog i htede da prođe kraj nje. ona se zvala hela, bila je trinajst godina i pitala ga je nešto o bečkom univerzitetu i o meštroviću. mučio se da se seti gde je video njene oči, i setio se, ona je imala oči, kao njegova majka. u glavi je osećao strašan bol setio se da oko borneoa beše neka plava voda, zorom pre sunca pod stenjem na obalama. ta boja mu je oduzimala svest oni su pošli u lov na srne. bila je navršila trinajst godina. on je svako veče tajno skakao sa broda u more i vikao grčke neke krasne medene reči, i plivao do jedne šume, gde je ona čekala. i često kad bi ga ona u mesečini dočekala zagrljajem on bi primetio jedno rumeno stablo i priljubio se uz njega i grčevito ga ljubio i tepao a ona bi stojeći ostavljala ga, otišla u stranu i plakala. čuo je pucanj topova besnela je bura, a on se urlajući od očajanja sa suznim očima od straha hrvao sa valima. čuo je kako ona viče njegovo ime i vide je u dolini kako mu maše sa buktinjom u mraku beše noć. njih dvoje se izgubiše, on je čuo kako viče po šumi izabela, pa je i on počeo tako da je naziva. upalio je vatru, a oko vatre je uplašeno rikala i urlala strašna zverad, a ona ga ljubljaše sva drhćući. u zoru sećao se i sad, beše na dnu neba nekoliko zvezda malih, sasvim bledih, i ona je bila bleda i mala. posle je bio grdan skandal. admiral je imao dvoboj sa njenim ocem, a njega izbaciše sluge strmoglav sa terase. pred veče je brod otplovio dalje. on je opet živeo na nebu, živeo u vodi, na zemlji nije bio, nje se nije sećao. gde sve nisu išli. ah on nije hteo u polineziju. ne, nije više znao šta je dobro, a šta zlo, niti je znao zašto govore toliko o životu, nije se mešao u prepirke, i nije više verovao ni u šta, do u neke plave obale na sumatri. tamo je bila njegova sudbina. osećao je da je njegov život samo rumene jedne biljke radi na sumatri. i on se smešio mirno bio je zaljubljen pa kad život nije mogao da ga spase, šta je još moglo da ga zadrži? on je svako veče sedeći na topu pisao pisma na koja nije dobijao odgovora, pisao je ruskim đacima u moskvu i čudio se što njima? u pristaništima dolažahu mu mali muškarci, ko zna čiji, i igrahu se rado sa njime. i on vide da su deca svud jednaka. sećao se u sidneyu mu je dolazio svaki dan jedan mališan što je jako ličio na njega, a on ga je učio da čita i piše. počeo je tada da pije i da čini ludorije u službi i samo noću na palubi opranoj i oribanoj, za gledan u nebo sam samcit smešeći se na drveće neko belo i daleko beše mu dobro. kako se on smejao drugovima, što su počeli nositi fes, i brodovima, što su promicali obojadisani žutocrno. kako se on smejao državama i stegovima raznim i topovima uperenim na njih, i svirci vojnoj koja se od nekud čula. kako se on smejao svetu što se vrteo, šalio i igrao, pa i onima što ih sahranjivali zavijane u neke bele krvave čaršave. a njegove radosti i žalosti behu daleko, pisao je silna pisma i činilo mu se, da tim pismima i osmesima na drveće i bilje i oblake čini više dobra, no da je postao otac i njen muž. ali se još uvek nadao tad jednog dana doznao je da ima sina. oh kako je od toga dana sve postalo sumorno. svaka oznojena leđa natovarena kamenjem u pristaništima, svaka bleda žena koja je prosila pred crkvom dovodila ga je do očajnog besa i stida. doznao je da ima sina, i od toga dana beše sve na svetu tako sumorno pokušao je da ga vidi, ali nemogaše da ih nađe i sve više je počeo da ljubi vodu, boje i drveće, a sve manje ljude i živa bića i sve češće je smešio se blago na rumeno nebo. sećao se kad su jedne zore otplovili od teneriffe plakao je za jednim rumenim jablanom na bregu to drvo mu se učinilo više njegovo nego njegov sin. počeo je da čini ludosti u službi. behu doznali za balkanski rat i često su ga napadali zbog šala, od kojih nije mogao da se uzdrži podsmevao se austriji. tad jednog dana nestao je neki novac, admiral je jako ličio na pokojnog strica, i bio je malen, ne više od tri stope. sumnjahu, ali nisu smeli da ga osumnjiče stojali su pred solunom, i imali su tajne zapovesti. tad pri jelu rekao je nešto smešno o poštenju, kad se govorilo o toj krali. čini mu se rekao je da ako je ko pošten možda to ima uticaja kroz zrak čak na polineziju. admiral je vikao na njega. on reče da dinastije i narodi nemaju poštenja tada ga je admiral udario i počeo daviti osetio je da je od tog postao slab, bolešljiv, počeo je naglo nekud da pada. posle iznenada opet sedeo je i kartao se u jednoj sobici punoj ogledala. jedna tepa žena pristupi mu i pitaše ga da li da igra, on se pokloni i reče joj. daću vam jedan dobar savet, lepe žene, ne treba da igraju jedan crnogorski princ bacao se oko njega novcem i svirao glasovir. na vratima se ukaza ćaljapin, sav kriv u sedlu, sa grdnom motkom u ruci i sa jednim razbijenim loncem na glavi, zidovi se tresli od pesme njegove. a on je stojao kraj prozora i zagledao se u nebo. oko njega su svi plakali i pevali, ali njega ne beše ničega žao gledao je i video neki šumarak mračan, i jednako se mučio da se seti gde je. osetio je da će umreti, i poče naglo strmoglav nekud da pada. ali se tešio da će u mesto njega da žive rumene neke jele pune kakadua lepih na jednom ostrvu da lekom. a kad se osmehnuo setio se da sad neko da leko, daleko plače za njim. okrenuo se onima što su sedeli oko stola na kojem se vrtela čigra i zlatnici i počeo vikati uzdižući ruke gospodo smešite se možda će to neko na sumatri osetiti. posle je počeo da govori o nekim korintskim stupovima i osetio da umire. pao je i svi se iskupiše oko njega da, on je jednako buncao o jablanovima, o rumenim biljkama koje mesto njega žive. stari jedan sveštenik u crnom mornarskom kaputu prišao mu je i pitao ga je je li katolik, a on mu reče ja sam sumatraista. onaj ga ščepa za vrat, on htede da drekne. i video sam sestru kako drži svetiljku i kako me podiže. drhtao sam i cvokotao od vrućice osetio sam da sam sanjao o šumama galicijskim i činilo mi se da mi u ušima još zuji groktanje mitraljeza. probudio sam se i pogledao oko sebe dragi moj. beše ponoć. na stolu stojahu bele ruže koje mi je donela jedna žena, tuđa žena. sestra mi dade broma, pomilova me po obrazu i reče ala vi nemirno spavate, plačete i vičete, mora da ste opet dugo čitali te vaše lude knjige. sutra ću vas izdati doktoru. zar ne vidite kako ste se već osušili. bože moj, kako sam ja drukčije predstavljala sebi srbe ćta sam mogao činiti dragi moj? okretoh se zidu, ona mi namesti džakuljice leda na grudi. hteo sam da spavam, ali se moj prokleti mozak jednako sećao. hteo sam da zaspim, ali mi je neko jednako šaputao u uho mikelanđelovu noć. komedija dragi moj ćteta samo što se od tog umire. tako mi vidiš prolaze noći u groznicama i snovima dragi moj, snovima koji nisu mnogo luđi od jave. noći su ledene i zvezdane. ostavljaju otvorene prozore kažu led i zvezde će mi izlečiti pluća. ledene jele previjaju mi grudi, one stoje pod prozorom mojim, one mi rekoše, da je bolje biti jela nego čovek uveče ja čitam tibula i sećam se neke moje tetke, što je sa hranjena u veselom, mirisnom splićanskom groblju, i jedne zelene sfinge splićanske koju sam jahao. ah, bio sam tada veseo i mlad i govorio sa nje veselo sam sebi. igrajte, noć je već stala na kola majčinom spregu veselo jure zvezde, a za njima evo dolazi san na mrkim kolima i sa njim tamni snovi. u starim mrtvim rečima volim moju sudbinu, u oblacima misao mog stoleća a u osmehu mome skamenjenu snagu roda mog ležim i gledam ledene vrhove kako se cakle u rumenoj mesečini. u daljini grme topovi držim u ruci maramicu tuđe žene blago i zamišljeno ja, koji nikad nisam držao tako maramicu moje. i dok mi lečnik po satove priča o uzrocima rata, ja osećam da ću umreti sentimentalno kao glumac ne znajući što me rodi majka i ne mogavši učiniti nikom dobro, najmanje sebi, ah da mogu da se vratim tamo, gde topovi grme i da kroz ruse odem daleko nekud na noviju zemlju, tamo, gde je led zelen a voda plava pod ledom, sneg rumen. ah tamo bih od silnih boja zanesen zagledao se i zaboravio sve šivi se nehatno i leži po ceo dan nebo ulazi noću kroz otvorene prozore i zima ulazi u mene i zaspi. sve su se snežne jele previle na moje grudi, lečile ih i šaputale mi i učile me da ljubim našu majku zemlju zorom bi se budio i pokriven tako preko ušiju, gledao bih kako se krv sunčeva razliva po šumama. orlovi su doleteli iznad stena, a negde u dubini su groktale puške mašinke nekih poljačkih pukova, koji su dole po selima ležali u rezervi. ceo dan smo ležali po snegu. samo pri jelu smo se skupljali i cvokotali od zime i gušili se sa mlekom i sutlijašem. lepa jedna, vrlo lepa kaluđerica budila me je, sedela mi je na postelji i brbljala mnogo. znam, jednom se drsko našalih s njome hteo sam da je obgrlim, ona ciknu i pobeže. no primetio sam, posle, od tog dana da mi čini sve bolje i lepše. lutao bih po šumama. padale bi šišarke za mnom, a ja bih seo negde na kamen i slušao kako sneg pada na mene i čuo sam kako idu gladni, posrćući po arbanaškim gorama i zasedama. kako se sele, opet sele. čuo sam kako padaju i izdišu melu lešinama konja, i čuo kako oko mene čitaju da su hrvatske čete prve prešle granicu. a jedan mi prijatelj osniva jadranske banke i piše da će se sve ovo zaboraviti. da, zaboraviće se i igraće pijani kolo nad zgarištima. moj stari učitelj u temišvaru skočio je sa trećeg sprata i ubio se zbog svega ovog. o kad bi sad svi mi po tuđini počeli skakati sa trećeg sprata, što bi imao čemu da se smeje svet. srne su uplašene, pa begaju kad vide naš trag. ona me, razume se, obožava. kako je to smešno. ja volim one, koje su opake, a sve, koje su dobre, plaču za mnom. mene ništa više ne čudi. budim se zorom i čitam dantea kažu, tako treba. a kad padne noć ona mi dođe. kadkad, razume se, čini mi se da sam lud. ali još češće da su drugi ludi. činim sve što i drugi čine. rodio sam se od žene, znao šta je vera, kušao sam ljubav, pa i oduševljenje. čak znam i organsku hemiju, čak znam, da ima i ideja, koje su besmrtne. brat sam svakom, a ima nas milionima. dosadile mi se ljubavne vrele svile i sve ove duševne dubine. posetiću rat opet i vihor i strahote i kiše, one strašne kiše. među muške, hoću bar među muške, gadim se svih razjarenih madona. posle, jedno posle podne poče čudo. sneg se poče topiti i neke tičice male počeše dolaziti iz šume i sedati nam na ruku, prnuvši uplašeno kad bi koji počeo da kašlje. grozne grmljavine lavina budile nas noću tada počeše i drva da šume polagano, tiho potok u dubini negde dobi nov glas, mio, bolan, nov. a sa drveća doletaše poslednje žuto lišće uvenulo davno, još ne razvejano. orlovi izčezoše, a nebo dobi neki tup i pun sjaj. kako je sneg čudan on se ne topi, ne umire kao sve drugo, nego se smeje on se igra, on pevuca javi se iznenada, gde ga niko nije više očekivao, tičice voli, otkrije im ponegde malo zemlje, te one kljucaju tu i sa nekom dragom zabrinutošću gledaju zemlju, u kojoj im zrnca nema, zatim podskoče dva tri puta i odlete uvređeno jele behu tužne, požuteše umorno, naboraše se, izgubiše nevinost beše jedna klupa, jedna dobra klupa nad urvinom tamo, sva bačena napolje u zrak u nebo? tu bih sedeo ja. bio sam izgubio vezu i smisao ljudskih dela i uspomena. sve se to izmešalo u meni. ko zna šta je život. i zima se pocepa. u krpama i traljama tužnim, ležali su slatki skuti neba i snega po stenama. a zvezde potamneše, i noći nisu bile tako zvonke, no tiše i pune nekog plačnog čara ja više puta skrstih ruke u meni beše neki umor, umor koji nema ni uzroka ni gospodara. više puta mi klonu glava i navirahu mi bolne reči, koje šaputah tako u vetar, naše stare pesme i sve bi te pesme bile gračanički čiste, takovski samopouzdane i mišarski vesele i mlade ko zna šta je život. ljudi su kašljali sve gore i jednog dana pade jedan grdan čeh kraj mene na stepenicama sa ustima ogrezlim u krvi. ja ga pogledah zapanjeno. umro je posle tri dana. a proleće je dolazilo. veverice su zabasale iz šuma čak u naše sobe. po krovu pada neka žuta tama zorom svakog dana od kada sam se vratio. tama, tama je ta topla svetlost što me rano budi. u primorju, negde daleko sad je proleće. greh? šivot? ko zna šta je to. u primorju je sad proleće. u ovake dane sam prvi put naučio da ljubim. bio sam tada veseo i mlad. sećam se, sećam se, tada mi je majka bila prvi put teško bolna. ona me je plačući grlila i kašljala. beše počela da sedi. all se trudila da bude vesela i ponosito je gledala po kržljavim hotelskim palmama. a kad je zaspala gledao sam dugo rumene vrhove drveća, kad bi pao suton u daleke bele kuće po ostrvima. šivot, greh, red, zakoni, granice, sve su to tako mutni pojmovi za mene. ja tome nisam kriv i bio, kakav bio, ja znam da ću umreti sa umor nim, ali svetlim osmehom, ma da mi je nejasno sve što sam učinio i preživeo. čim joj je bilo bolje, počeo sam se gubiti u noći srebrne po lađama crnim i laganim, ne pitajući kuda one vode. trgao bih se tek kad bi stali u kakvom peskovitom žalu i začudio bih se odkuda sam ovde? pa ipak i tu beše dobro. iskočio sam iz lađe, ma da nisam znao gde sam prolazile su sirote, slabe žene i natovareni magarci. kupio sam neke opanke crve ne i ručao sam negde visoko u jednoj beloj kući, što je mirisala sva na zejtin i so. a kad bi zazvonila da leka zvona iz rumene bistre vode, pošao bih dalje sedeo sam sa nekim ljudima, što su nosili velike crne šešire, a kad sam se umorio, zaseo sam u jednu malu kavanicu i najeo sam se sladoleda. barke pod belim jedrima vijahu se po moru, a ja sam gledao iz prikrajka i ćutao. pred veče je prošla neka derna motorna šalupa i žene u širokim suknenim suknjama i pijani nomci sa čabrovima u grdnim šakama i prazne bačve počeše padati i skakati u nju kuda to, pitao sam ja u ponte, odgovorili su mi. nisam znao je li to selo ili grad hajde i ja. sa kuća se lepršalo belo rublje i želelo mi srećan put, a kad se navezosmo, devojke zapevaše otegnuto. pevale su, pevao sam i ja kako se zovete vi? pitao sam jednu. marija, a vi? izabela. pevala je cela barka, pevao sam i ja. uplašeno i željno gledao sam u njih. marija beše lepša, crna i visoka. ona me je setila mog nežnog i pogurenog stasa i ja se zastideh. ona me je pitala o provodu i gizdanju žena po gradovima. smejale su se jer nisam skidao bele rukavice. svud okolo smejalo se stenje, u vodi prozirnoj, naježenoj i tišoj nego pusto kamenje. ja sam im pevao sevdalinke, a one htedoše da mi se za hvale i otpevaše mi jednu pravu srpsku pesmu. čija je ono zvezda? posle smo se svalali, raspravljali o braku i o frankovcima. nuđahu me suhom ribom i nekim zlatnim vinom, kao stenje u okolo, tako žutim i vrelim. pristadosmo u nekom kršu i počesmo vikati. neki su hteli da se vozi dalje, a drugi opet da se ide pešice. ja sam se sakrio iza crne, visoke marije pa polosmo po opekotini brega, sve kroz neko šikarje, kraj nekih kapelica i obojenih majki božijih kraj puta. išlo se dugo i dugo. izabela je bila udata u puntu, ali joj muž beše negde u. argentini ona je prodavala duvan i govorila rado o romanima veselo se smejala kad vide, da sam se izgubio i da ću tek iduće nedelje moći da se vratim. nudila me je da prenoćim u njinoj kući i smejala se glasno sve to beše tako čudno, nebo tako rumeno. stigosmo u neki šumarak i nađosmo jedan mirni manastir. naš smeh postade blag, one me počeše pitati o bolesnoj majci oko nas beše tiho. stepenice zvonke i usijane odbijahu podne pod nogama našim ne beše nigde nikoga, iza šikarja žuborio je jadran, koji beše plav i bistar kao potok brdski. crkva sva otvorena i hladna, one kleknuše i moljahu se dugo. neki fratri su prolazili kraj nas, mi bacismo krunu za sirotinju na vratima i posedasmo sani i umorni od mora. marija je bila sva umazana od crnog grožđa. umoran, tako bih rado ostao le žeći tu iza klupa, što su mirisale na tamnjan i odbijale tupo kod milih, starih slovenskih reči. najeli smo se grožđa, posle opet navezosmo se jedna majka božija gledaše za nama, a ja se trgoh i rekoh glasno. marija ona mi se okrete i nasmeja. shimmia preko na vodi čekao je gradić sa kućama, koje su se popele jedna na drugu kao igračke ja sam jednako gledao u mariju dok je veslala. bio sam seo do nje i hteo da joj pomognem, ali me je ona odbila i prezrivo tiho nazvala. shimmia izabela se veselo smejala i tumačila mi, da je to opica, majmun, rekoh i ja sam. primetio sam da me izabela drago i željno gleda, ali se ja okretoh mariji i rekoh dva tri puta sve tiše njeno ime. neko me je pozdravio sa obale. addio pierre. a ja veselo viknuh. dobro veče. pa i zašto da ne, bio sam ja prijatelj svakom na svetu izabela je ležala na nekom mokrom konopčetu i jednako se smejala. ona mi se naslanjala na rame i ja sam nehotice osećao na licu njen vreo nos i pri tisnute obraze. mlađa sestra veslala je lagano, videla sve, uzdisala u mraku, a ja bih se trgao i pogledao oko sebe po rumenom moru i začudio se otkud sam ovde i otkud te sestre senke stenja preletale su nas, visoko iz mraka gledala nas je jedna ljubičasta svetiljka sa jarbola nekog pristadosmo i voda jedva čujno pljusnu o kamen, kao znak nečiji obali nepoznatoj. oko nas se čuo smeh i graja. mi smo se puzali nekud, pa zastadosmo pred jednom visokom kućom punom kamenja, rublja, veselja i mreža. izabela me je, stiskajući mi jednako ruku krišom, provela nekud gore, po stepenicama nekim, što su cvrčale jako i ostavi me u mraku. taj mrak je bio ljubičast i svetao, kao crna svila, nigde još ne videh tako mio, mek i taman mrak nisam znao gde sam. videh neke grdno debele, visoke, šarene postelje i mariju, koja stajaše neprimetno kraj stola. ona me je pitala, da li bih pošao sutra s njima na krk, tamo će biti ples. izabela je donela neko jelo i stavila na sto. obilazila me je smešno i tužno i nu dila me blago da jedem. nameštala je brzo postelju i šaputala, da će me rano u zoru probuditi. ostavila me je samog i ja ne mogah reči da izustim. kroz otvoren prozor, smejalo se nebo i more, jednako se čulo dole neko dovikivanje. činilo mi se, da to neko viče pod prozorom tek kad sam prišao, naslutih, da to neko viče negde čak preko na ostrvu. oko mene su bile vrele senke i ja zastadoh kraj prozora ćutke. pa ipak uzani sokaci činili mi se davno poznati. zidovi beli bili su tako dragi kao nigde do sad, miliji i blaži, tiši nego u zavičaju. čuo sam, ili stepenice cvrče? u vratima se ukaza izabela sa svećom u ruci gledala me je nemoćno i molećivo. pitala me, da li mi nije dosadno i neprijatno, što sam se izgubio, pa sede za sto prema meni i zanet, ja sam osećao bespuće i da sam se izgubio. bojao sam se da će primetiti kako ne umem još oko žena. ona mi je pričala o udadbi svojoj, o mužu sa nekom groznom dosadom i gorčinom u glasu. glavu je umorno naslonila na levu ruku iz njenog crnog odela virila je njena bleda glava, koja mi se na suncu učinila prosta i opaljena, salivena od jedne blage, tanke crte, koja me je privukla njoj ona me je začuđeno posmatrala i okretala glavu. nije se otimala, ni branila, ali je molila, da se manem nje i prebacivala mi one bogate dame po gradovima. otišao je lane, reče tiho i govoraše jednako o sirotinji umorna i vruća, kao što beše kamenje u vodi na danu, koje sam dodirnuo rukom, predade mi se sva bez moći da stoji na nogama. ruke su joj visile i ona mi pade u ruke sva teška. odjednom ona uzdahnu, ispravi se i poče svlačiti odelo. za čas stojaše u košulji u mraku. lezite, reče mi tiho. hteo sam da joj priđem sav zbunjen, kad se ona poče moliti bogu to me ispuni nekom groznom, tugom i bljutavo mi beše. ona mi je bila prišla i sela na moju postelju. njena glava postade sad u mesečini jedna jedina blaga, tanka crta puna suza. košulja joj beše oštra i sura. htedoh da je zagrlim, ali mi ona stište obe ruke na postelju, njene se oči zariše u moje, ona me tiho zapita za moje prezime i zagleda se nekud u mračan zid posle opet okrete glavu, jedva čujno pitaše. da li ćemo se još kadgod videti, ili nikad više? iz njenih očiju, koje nisam mogao da vidim, padoše dve suze na moje obraze. meni to beše mučno, htedoh da se dignem, ali me ona prelomi svojim telom tvrdim kao kamenje, što je ležalo u vodi, kojom smo došli. probudio sam se kad sunce granu. videh je polugolu do sebe i neki gadan osmeh ispuni me svog. beše opet jutro i kao da sam osetio, da to ne beše sunce što me je probudilo, nego jedan glas, ustadoh i priđoh prozoru. pod prozorom stajaše marija i pevaše. prala je rublje iz njenog lika i golih ramena blještaše zora. ja se trgoh i pogledah na postelju videh modre žile na telu izljubljene žene i okretoh glavu. daleko na jednom malom ostrvu sinu munja i otskoči sunce. po grudima mi padoše vlažni skuti neba, ja tiho šapnuh. marija ona se trže, pokri ramena, podiže rublje i reče nešto tiho. ja nisam razumeo i pognute glave gledao sam kako odlazi da, sećam se. u primorju je sad proleće. a ja ležim i čitam novine i gledam džakuljice pune snega na grudima. čitam novine i sećam se. vojnik sam, niko i ništa nisam i sve što se desilo ne razumem. po petrogradu lopi krv maksim gorki zove sve jadnike kući a u pešti u sabornici sedi baron rajačić bled i podrugljivo nasmejan. a oko njega skaču i viču. izdajice, izdajice. ja spuštam novine i gledam u mutne krovove vidim snežne poljane. a na jadranu ide sad proleće po vodi od otoka do otoka. po krovovima pada neka žuta tama zorom, topla, blaga, sjajna. sunce već prži po vodi se čuje dovikivanje, gore na bregu lome kamen iznesoše me u polje krakov mi leži pred nogama. iza mene sa brežuljka pljušti kamen. okolo se šeću vitke vojvode kavkaske, što tajno slave orgije polivene šampanjem oni ištu od mene romane oneove. samo jedan u žutom, surom šinjelu ide sa svojim psetom tačno u ovo doba, svaki dan dole na vislu. on je uvek namrgođen i uvek sam sa psetom. ja čekam svaki dan, da će mi reći da je skočio u vodu. uvek je sam. rano zalazi sunce. sad ima jak i bolan sjaj. da se ne stidim, ja bih mu prišao i oslovio ga. ljermontove, otkud ti ovde? ali on je uvek namrgolen. po dvorištu guraju rusi burad neku i lupaju ponjave svecem pevaju liturgije, a preko dana krišom skaču u đubrenjake, vade ogrizine i grickaju gladni. uveče oni kuvaju čaj i smeše se tako masni, prljavi, koža se na njima sva sjaji. ima i naših. većinom su podrinci. oni se ne tuže, brzo grabe za nož ili za kamen. svakog prati straža, a oni pevaju. gledao sam jednog, gde leži pred vratima, pevuckao je, a iz očiju mu je virila smrt. pio je sirće, kaže, to blaži grudobolju i smešio se. on me je setio da su sutra blagovesti. ali meni je više žao rusa nego ovih, koje će slaviti u čitankama za treći razred. a naša su davno okorela srca. niko ne ume kao oni da leči stoku, niko ne ume kao oni da se sporazume sa ženama. pa i kad ih muče, da vuku ugalj, oni pevaju. ali rusi leže prljavi u blatu i masni razbarušeni. zemlja im je zadrla u kožu, iz rupe đubrenjaka, tek se digne pažljivo jedna čupava glava i gricka, gricka nešto. ja im dajem kruha i pitam ih da li poznaju gospodina rjepina, ali ga oni ne poznaju. oni vrte tužno glavom. izdaleka zazvoni, a njine seni se brzo krste i klanjaju po đubrenjacima. sve me to tako umori. jedan restoranski momak bdije noću kraj moje postelje. ja ćutim a on priča, priča. imao je za draganu ženu jednog oficira, koji pogibe pod ćapcem. kaže, prvo je noćio kod njene sluškinje, posle ga je i ona pozvala. prvo zbog belog brašna, posle zbog masti a docnije i zbog soli. oh, sve će to proći i sve će se to zaboraviti i reče nam. kao da smo i mi stoke kao i sve druge, naći ćemo lako ponositi odgovor da je to naš običaj gaditi se sebe sama. ovi rusi, što mi leže u blatu pred vratima, sećaju me svega. ah kako mora da je slatko žensko telo, što se daje za brašno i so sve će to proći. treba da se šetam po mostovima, bolestan sam i samo se nad proletnim vodama smirim. a ako poludim odneće me u ludnicu. i moja draga mi je opet došla. ona je vrlo otmena žena i neće prestati nikad da me voli. ona čita sonete gospođe browning, a ima jedan prsten, koji je nosio kralj ponjatovski. njena je kosa crvena svila. u opšte je na njoj sve svileno. ah je li istina, da su tamo dole sve devojke obeščašćene. ja vidim da će doći jedno bolje stoleće. ono uvek dolazi. noću je osobito teško u ovim daščarama. noćas evo, dotrčaše ljudi zvekćući puškama, da odmah dođemo. potrčasmo u apsani su brave zarđale, prozori se žute od prašine, a neko iza njih dreči i zapomaže neko lupa, staklad se zvonko cepaju. po hodnicima se jedva naziru fenjeri. a u gustoj, mračnoj ćeliji četvorica su kidali, udarali nešto u žutoj i crnoj ruskoj opremi. beše moj ljermontov. sto je bio krvav, hleb i čorba rasuti. vukli su ga po podu, on je tukao oko sebe i drekao. to je njegovo zanimanje već tri nedelje. krao je, pa ga osudiše na pet godina. obeščašćen, čekajući da ga odvedu u grad, izigrava ludu. ali ni lečnici baš ne tvrde, možda je zaista poludeo. on je skočio na mene, ali ga prepadoše. no umesto da me udari, on dreknu neku čudnu reč i zaplaka. vukli su ga po podu i odvukoše ga u jednu praznu ćeliju. a po svima ostalim vratima kućalo je nešto besno gunđajući u rešetkama se pojaviše glave neobrijane i bradate. pod osta umazan krvlju. zvali su lečnika. no dugo sam se pitao šta je hteo od mene je li sa volge ili sa urala, ili sa daleke stepe? je li petrogradski ludi đak, ili malovaroška oficirska kurtizanka? za čim plače, da ti za čašću izgubljenom, ili za kakvom napudrovanom ženom? ćta misli, gine li sad za matušku moskvu, kad su mu japanci najbolji prijatelji, ili pre deset godina kad su mu bili neprijatelji? ima li sina, ili je glumac? ćta mi je to dreknuo u lice? danas je nedelja pre podne. sutra putujem iz krakova. uzeše me za glasnika prvo su me zatvarali i tukli. sad me uzeše za pismonošu. hajdmo u crkvu, sam sam i umoran. ljubičasti, zlatom izvezeni plaštovi sveštenika i hladne raskošne latinske reči, umiriće moje seljačke ali rastrojene živce. gledaću lepu komediju vina što se pretvara u krv, i to rumeno vino, koje ne vidim, no samo slutim u zlatnom putiru, i koje mi govori tajne mutne. a grdno graduale što će se horiti nad mojom glavom, violine i bubnjevi, orgulje u orgiji božanskog pijanstva, učiniće mene bolnog i slabog, pobožnim nedelja je pre podne. posle ćemo sići iz te tuđinske crkve dole na vislu, gde me čeka čun obrastao zelenom mokrom mahovinom i otplovićemo melu trske i biljke, što niču iz vode a umiru na suncu. laste će se igrati oko nas, a tada će nam zbunjena, duša, od zbunjenog života razapeta, kao luk, streljati misli u vodu i nebo, misli koje vide da je sve ovako zbunjeno i nerazdvojno kao ove vode, oblaci i senke čuna mog. a posle ćemo zaći međ trske, i kad čun zastane i setimo se da sutra valja opet poći dalje, spustićemo glavu umorni od nedelje ove i sanjaćemo nad vodom sve ovo bilje oko nas i crkve i vino rumeno i božiju majku sa mladošću strasnom, pomešano sa nebom proletnjim i mirisnim i večnim. ne, nikad ne želim sina. zgrozio bih se kad bih ga video mladog i lepog u prvoj mladosti svojoj a znao šta ga čeka. a da me postave tamo, na onu crkvu visoko kao mujezi na, ja bih vikao u veče puno polja i bilja mirisna, ja bih vikao sav očaj i gađenje moje nad životom. kažu, kako sam bio nekad plah kako je bolna, kako je neprolazna ljubav ja sam sam i nikoga nemam rulje zarobljenika idu, idu ne znajući otkud ni kuda. sedim na stanici i gledam u rumeno i zamagljeno drveće. ljubav, kako je ljubav neprolazna mi se jedino ona i jesen postoje, sve je drugo samo varka. niti imam čega što želim, niti čega što žalim. dobro mi je. proći ću granice i gradove i sela i šume i vode i neće ostati na meni ništa do prašina na nogama, u srcu ćutanje a na licu blag osmeh besmislen i vreo gde sve nije ostalo i palo ponešto sa moje duše razderano i mog života ritavog. bilo je lepo. sedeli smo i klatili se u dimu gustom. dvojako putuju u smrt jedni su čisti, njina pucad sjaje, oni su čisti i drago nasmejani, oni se dugo ljube na stanici. ljube ženu u ruku, plaču sa majkom zagrle brata i podižu sina. oni čitaju novine i grozničavo raspravljaju o slobodi naroda oni nose pisma i medaljone svojih dragana. sve ih zanima, pa i njine majke i žene govore dugo i ne stide se da plaču, naređuju, brinu se, praštaju se opširno. ali kraj njih mlada žena, koja ne plače, ona se ironično smeši u šali, ona je bleda, ne čeka da voz odjuri, još se pre oprosti sa krat kim poljupcem i kakvim lakim osmehom. pazi, da ne ozebeš, da te ne zaboli zub, to je tvoj običaj. ah rado bi i ona zagrlila ga i plakala, ali joj ne da on, on koji neće da ga mati prati, koji se ne ljubi. on je šalje sa stanice u pozorište i govori o njenom šeširu, koji ona sirota kad stigne doma baca plačući od sebe. on, koji ne pita ni za pravdu ni za smer rata, no lako ulazi u voz, nalazi brzo mesta i glavna mu je briga da ima nekoliko stotina cigareta. beše mlad lečnik pušiti, reče on i sede do mene, kaže jedna turska reč, znači sedeti na oblacima i smešiti se na zemlju. posle, u dimu slušao sam dve vrste glasova jedan glas glasno brani čast svoga naroda, on veruje u vojsku, govori o sinu svome. drugi mu se ruga, priča mu krale po štabovima, blato i kišu. tada svi uzdišu čim ko spomene kišu, svi se slože i uzdišu gorko i čemerno. odmah zatim govori se o ženama. onaj do mene smeje priča o nekim babama, što ga napadoše bombama u ćapcu i pokazuje neku statistiku, kojom hoće da dokaže, da su svud ženske sklone prostituciji. dim se vije, smeh se ori. svete žene, majke i sestre po bolnicama i parkovima vide se u njegovom govoru i smehu, po umetničkim izložbama i seljačkim pijankama. vrve i daju se po podu u kavanama, po stolicama, pijane, razdragane. a hiljade krvavih muškaraca dolaze jednako na njegov krvavi sto i odlaze bez noge, bez glave, bez ušiju, bez očiju mirno i silno kao stoka. voz juri, juri. preneraženi očevi viču na njega, ali on jednako govori u smehu brojeve, statistike, brojeve grozne, strašne. jedan jedini sedi bled i iznuren, ispijen i ne meša se u razgovor. on je avijatičar, miriše na parfem, zvižduka, vadi mirno bezbrojna pisma i čita, čita. na njemu je svi leno rublje, oko ruke zlatna grivna, kad mora da se umeša u prepirku on se smeši prezrivo i govori samo o smrti ,,ćta me se tiče svet, ja vršim moju dužnost, nikad neće moći o meni šta drugo reći do. džentlmen on priča kako su bedne njine sprave, kako se englezi igraju i podsmevaju se njima u zraku zna da će skoro umreti, to oni svi znaju, i govori prezrivo o svemu. priča o nekom jezeru pod šumom, gde su im skriveni hangari u mirnim danima, kad se tamo pecaju ribe i igra bridž, o jednoj princezi metternich, koja ima među njima brata, pa ih posećuje. ah ona nije bog zna kako lepa, ali ima one finoće u telu što liči na blud, ali koja je otmena i slala od svega na svetu. oni se smeju i kućaju, on pije i nudi šampanjcem. bio je kod oca da se oprosti. otac mu je siromah učitelj među brdima. odneo mu je hiljadu komada finih cigara. lakše će preboleti njegovu smrt on se glupo nasmeja pa ipak svi mu zavide jer je miran i zna šta hoće u dimu se jednako klatimo. vide se glave. voz juri kroz šume i provalije, a pred zoru oni se opet trezne, tegle se ćutljivi i mrki i gledaju kroz zamagljene prozore. napolju lete krš, žbunje, žice, gomile i klupčad zamršenih trnovitih žica, čaure granata i rupe pune vode u dolinama gde strše zgarišta i razvaline. u daljini levo, čak dole u magli, vidi se neka krpa zelena, to je moj jadran. sedim na jednom grobu. spavao sam dobro. kad se probudih videh da sam spavao na grobu. ona se zvala neve benusi. da, ležala je mirno, pod zemljom. šivela je trinaest godina. to je bila moja najčistija bračna noć. oko nas stajahu mračni kiparisi, a ja sam se smešio veseo. iz daleka bele se ledeni alpi, čine se kao sreća, beskrajna sreća zemlje ja neću dugo, vraćam se u baden, nosim neke šifre. deca trče po groblju odrpana i bleda i viču. un soldo, un soldo, signor sottotenente šene sa džabrovima i obramicama ljuljaju se na divnim člancima, a meni dolđe da se grohotom nasmejem jednom popu, crnog, majmunskog lika, što dolazi i gleda me začuđeno, jer sam spavao na groblju i zevam i umivam se na ko zna čijem grobu. opet će mi se jadati koliko smo isekli slika u crkvi, pokrali oltar, skinuli i prozore, najzad ponudiće mi rizoto. moj smeh se zaori, vadim jednu krušku iz špaga, ona je rumena, zagrizem je i nasmejem se. ali sve je to radi zore. zora nam je uvek pomutila mozak. on će mi pokazati svog magarca, jedino što mu ostaviše, i govoriti mi o reumi, pa ćemo posle u njegovu malu crkvicu. ljubičaste i zlatom izvezene njegove odežde umiriće moje oči vino u putiru setiće me žrtve i mistične literature i ja ću se smiriti danas nam stiže on. on je naša krv, ali on ima još manje stida nego mi, poslednje sluge divne austrije. zahoriće se grdno graduale, đeneral će stajati gologlav, bubnjevi će lupati, violine i orgulje mirisne od tamnjana pevaće jednoj nevinoj majci, u daljini će gruvati topovi. a kad izađemo obasjaće nas sunce. ja ću sa jednim nemcem govoriti o napoleonu i debisiju, posle sa jednim čehom o carici, o kojoj se pronose čudni glasi, zatim će mi pristupiti jedan slovenac. on će mi pričati anegdote, prvo o groharu, a posle o vojvodi mišiću, tajno i tiho. međutim će hiljade defilovati. računamo na sto tisuća mrtvih. i svi ćemo biti zadovoljni. za ručkom ćemo spominjati detinjstvo, orfeume, škole. svaki će pričati o ratu, slaviti, koliko to generalov pogled dopušta, svoj narod. prepiraćemo se tiho o nemcima, koji su razbojnici i o francuzima za koje kaže general da su pederaste. i tako će nam proći dan. sutra će početi napad. danas ćemo čekati da general udari na malo zvonce i da znak, da svaki sme pripaliti svoj tutun. gledaćemo svaki u svoj dim i opet će biti završen jedan dan. ali će doći lepše stoleće, ono uvek dolazi. bilo je noću. voz se brzi sjurio u nas i preskočio nas bilo je dosta mrtvih. kupili smo do zore ranjenike, a gorelo je sve. oni su sedeli po zemlji i jeli mirno svoj kruh mnogi su obilazili i tražili svoje izgubljene listove za odsustvo pitao sam ih kako im je bilo. ja imam samo modrice po čelu, ali mi oni nisu odgovarali i mirno jeli svoju koru hleba dole se video trst sav u sjaju. uzalud ih pitam kad su bili zadnji put na odsustvu kod svojih kuća, oni ćute i jedu svoj kruh. naši su na tombi, tamo se brže gine. najposle meni nikog nije žao, najmanje sebe. mi treba da nestanemo, mi nismo za život, mi smo za smrt. za nama će doći bolje stoleće, ono uvek dolazi šao mi je ovih glupih, prljavih očeva, ovih koji ne padaju na trbuh pred salomom, ovih koji ne čitaju romane, ovih koji ne znaju šta je to vilzon, ovih što govore o kravama svojim podmuklo. šao mi je ovih očeva. po prljavim gudurama, po smrdljivim lokvama mokrim, ja ih gledam kako leže žuti i pusti kao zemlja da me nije stid, ja bih ih tešio. o kako se oni smeše kad im govorim o porodici nekad sam hteo biti vajar i mislio sam, da govoriti grčki to je raj. danas sam željan ubijati, ubijati. oni ubistvom odgovaraju na sve. ubistvo? gde su sad boginje umetnosti, golišave žene sa labudovim kljunom među stisnutim bedrima, soneti zlatni i hiljadu hiljada golih žena, kubeta i bogova, pesnika i majmuna? jesu li svud tako ćutljivi očevi? nijedan se još nije vratio od kuće vedar i ublažen. svi dolaze razjareni i govore o ubistvu. sinoć sam morao da se izjavim o duhu, koji vlada kod divizije. javio sam. ne narodnost već katastrofa porodice. za godinu dana revolucija svi se prepadoše i rekoše da sam lud. a ja bih se radovao da kolju neka kolju nikoga ne žalim, najmanje sebe. očevi su u ritama, leže po blatu ćta da im kažem, šta da im tumačim? oni počinju da me pitaju ne znaju da sam tuđinac, pa se lukavo i potmulo vrzu oko mene, oko najmlađeg, i pitaju me pitaju. ovi očevi pričaju koješta sentimentalno, a ja to ne volim do vraga, ja sam učen čovek i znam s kim imam posla. kod kuće sam. došao je njen muž i uzeo joj dete. mene beše malo stid. ona se za malo nije pomirila s njim. rekao je da će me ubiti. ja sam se tome nasmejao. o kako bi bilo lepo, da mi još znamo šta je strah. ona je posle ipak odlučila se za mene i počela očajnu borbu za dete mene je malo stid. čini mi se da ću pobeći od nje ja sam došao na koji dan u moj smešni zavičaj. sve je veselo tetke me pitaju kome toliko pišem, a ja im kažem. mrtvacima, one se prekrste i misle da sam štuknuo pameću? po krovovima pada žuta tama. rano se budim. vidim da se golubovi ljube. krst na crkvi ima rumenu boju. to znači leto je tu. čitam novine je li već jednom smešno? te krvave petrogradske ulice, pa taj maksim gorki, pa taj baron rajačić, što ne zna šta je, bled i podrugljivo nasmešen po krovovima se pruža žuta neka magla, žuta kao ćilibar, puna golubova jadran vidi sad ribare gde spremaju karbid i izlaze pred noć na ribanje šivot se ne menja. on prolazi ja se vučem po žbunju i šipražju. ja nalazim moje fišeke po vrbacima i stidim se mog zavičaja. a kad mi je dosadno lovim srne, koje je i moj otac rado lovio u opšte mi se ubijanje sad jako sviđa. volim i moj zavičaj, a ubistvo sve izleči, ono je jedina istina. jastrebovi i vrane kruže mi nad glavom, a iz daleka me gledaju šume. one me jedino ljube osim žena, oko kojih se dobro razumem umiru od gladi po školju. kod nas žene plaćaju žandare sa žitom a dragane svoje sa mašću, a kad dođe muž kući, one ga zakolju. nikad nisam mislio da će agamemnoni šetati po mom zavičaju. inače je sve po starom. učitelji pevaju mađarske himne, deca im vuku vodu i peru škole. popovi se goje, a kad se opiju drže govor generalu šivkoviću. proleće je još u zemlji, ali već miriše. granica miriše. zečevi se vijaju, a zvona zvone u daljini. moju ženu nisam video, ali pokušava da se pomiri sa mnom. a u gradu niko nije hteo da me pozna, mrze me. ona se vratila ostavila je muža. on joj je obećao da će mene ubiti. u rukama mi je donela sinčića svog. a oči joj behu pune suza. sedela je u kutu i jecala. molila me je da joj oprostim, da joj dopustim svaki dan ma samo prstom da me dodirne. klečala je preda mnom i šaputala, da ne može bez mene da živi. ja sam joj rekao da ode. predosećam smrt i rado kašljem, pa bi bilo suviše sentimentalno da umrem u njenim rukama. ona bi suviše glasno plakala, a ja ne volim plač nego tugu. nisam više željan, da me ljube, niti da mi iko pruža ruku. dosta je bilo. ako je ljubav, naljubio sam se umoran sam. pod prozorom mi je niklo žito, i sto put na dan hoću da se zaplačem. šao mi je sebe samog. ali mi je žao i žita ko zna, možda i neće moći bez mene da živi zar je ona kriva, ako ljubav nije večna. sve to priznajem ja ništa ne želim, osim da brzo prođe sve što dođe. kad smo se našli i ja i ona imali smo već hiljadu greha, navika i senki u sebi. a da ljubav počinje u šumi, kako bi sve lakše bilo. ovde sedim po celu noć budan, moji vojnici beleže rovove pune topova. ona se još bori, zaklinje mi se da nije ni videla muža, ali sam ja doznao da je varala njega sa mnom a mene s njim. ona je dirljiva u njenoj laži i borbi. njen meki, šuškajući poljski govor čujem uvek iza mene, njene vesele noge nikada ne miruju i njene mutne oči, što mi se uvek nude, dobre su u samoći ovoj. ona nije lepa, nije lepa, ali zato sam je baš voleo. ja se gorko setim, kako me je tetka grubo dočekala, kad sam je odveo kući. i to mi je neka ponešena pa ispuštena. ja ću je ostaviti, ne za to što je tuđa, ni za to što me vara, nego za to što se stidim ljubavi spremam se da posetim gradić svetog andreje, gde su mi dedovi živeli. a ona se još bori. njene su ruke nadute i vrele, one me sećaju na duhovske ruže i moj zavičaj njen osmejak nemoćan a pleća slaba, pa ih još volim kaže, da je mnogo plakala i da sam ja sam kriv, što nikad sretan bio nisam ko zna pokušava da me očara i mnogo govori o slovenstvu, ali je meni to dosadno. čim prole poslednji voz, ona mi dođe. a ja vidim poljane i žito zeleno, niklo daleko i čudim se odkuda je ovde. ona mi kaže, da ostanem i da ćemo opet biti sretni. o pa ja nemam ničeg protiv nje. ja sam samo umoran. kleči preda mnom, i ljubi me jedno veče mi reče, da ga ubijem, ako ne verujem, da me ona voli. ali zašto ne bih verovao? ja verujem samo sam umoran nasmejao sam se. oh da ja još imam snage da nekoga ubijem, kako bih veselo zakliktao ovde je lepo nebo, nema smisla da pišem. ona se još bori njene vitke noge zadrhte, njene se oči za čas zamagle. smeši se i seća me na đačke godine, priča o popaljenim selima, o jednom vagonu, u kome su ležala smrznuta dečica, a uveče mi svira ruske liturgije, jer zna, da ja to volim. lukava je i dirljiva. stidim se sebe, ali se još više gadim svih ovih oko mene. gadim se mladosti naše, očeva naših, pa i budućnosti naše. svaki dan ona slavi sto novosti o našima tamo preko. o kako mi je žao onih, koji se za nas bore, za nas, za groblje, groblje zar da počnem da kličem sa huljama i nitkovima, što će sve zaboraviti i plesati na zgarištima. ona mi donosi bele ruže i ruga se mojoj tuzi. ona svaki dan čeka, da me otpuste i hoće da me vodi svojoj kući. čini joj se, da smo mi do smrti nečija deca, a jednom mi reče, da bi rado isekla levo pluće, da ga preda meni. a ko zna, možda bi i isekla. po ceo dan mi priča o njenom sinčiću. oh kako me gledaju ta četiri duboka, tamna oka, uplašeno, tako uplašeno. ona plače kad joj sinčić neće da me nazove tatom, a kad joj to pođe za rukom, ona me uzme pod ruku i idemo tako večernjom mračnom granicom. ona to kaže slađe i tužnije. wieczorna, sa smeškom nemoćnim i mutnim, koji je lagano postao sasvim kao moj, kojem se toliko rugam. danas mi reče lekar, da ću još trideset godina živeti i da su svi moji boli uobraženje. iz daleka nas gledaju stare crkve, a oko nas je puno vojnika, koji vežbaju kao u detinjstvu mom. ona već vidi da je sve uzalud, ali se još nada. još nije otišla, ali je dete već poslala ocu. ona svako jutro plače. a ja idem kraj nje bez smeha a i bez tuge. po ceo dan ležim u polju, u čunu, na vodi. kadkad mi se učini, da ću ozdraviti, udarim veselo veslom a voda se zasmeje. laste me lupe po glavi, pa se prevrću po suncu. ah, mi se znamo, mi se znamo. oko mene zjape rovovi zarasli travom. iza groblja vidim jednu humku, ona se zeleni. pod njom leži jedna mlada slovačka učiteljica, ona je, kažu, uvek nosila velike šešire pune jagoda i igrala rado. vešali su je, jer je bila počela da buni vojnike. kažu, da je imala u ruci kerjenskovo pismo. a nisu je trebali vešati, ne. u rusiji je već druga moda. treba malo počekati, sve se menja. danas umiremo za crni steg, sutra za beli, a preko sutra za šareni. oko tog groba je tuga, tuga. a okolo kose žito ja ćutim, moj se glas jedva čuje ja idem u lišće pogrbljeno i umorno. zvoni, ah uvek zvoni kad sam ja u polju kad prne po koja prepelica, ja se setim zemlje u tuđini i polegnem umorno po klasju ili u proju. šuto lišće će nas spasti. padne noć, mesečine meke, svetla čela dolaze i ležu po bunarima, prostiru noć srce prne, usedne kakvu zvezdu, što preleti i padajući strmoglavi se dalje, a srce padne pred nas. dižemo ga i zagledamo, a ono se smeši. blaga, umorna ruka mrsi se sa travom i međ prstima povire zemlja, što ima dušu pustu i beskrajnu. svi smo jednaki. svud je moja otadžbina. svud ima ljubavi, jer svud ima trave i žila i lišća uvenula. zvekne kosa, pa naviru suze sa jablanova šušti novo lišće, a kad prevučem rukom preko čela hladna, meni je gorko bilo, ne ljudi, nego lišća, lišća. prošla je mladost, nje mi nije žao. ona leži kraj mene u travi i pita, da li o zavičaju mislim odpušten sam iz vojske i putovaću u moj zavičaj da umrem, mada mi lečnik reče, da ću živeti još trideset godina. ležimo u travi kraj visle. ja zamanem rukom, šta se to mene tiče? mi se ne ljubimo. ponegde melu drvljem padne po koji uveo list ja mu klimnem glavom. niko i ništa nisam, idem doma. danas beše prvi put magla. možda je to meni jedan anđeo doneo mutan cvet, cvet blagoveštenski sa bonim, medenim mirisom, jedinog cveta što ne vene. tuge. da, znam da sam smešan, pa ipak ja znam, da nas ima milionima što ne volimo više ništa, do samo lišće, lišće. moja duša nema više onu žarku nadu, koja me je vitlala od grada do grada, od šume do šume. po vodi je nebo drugo, ono čisto drhti koliko je plavo. voda mi šapuće. ona mi govori o sinčiću svome i moli, da je vodim sa sobom. ja nisam više željan da me ko voli, nego da svi zavole lišće. neću da budem nikom zahvalan, i pobeći ću od nje zaželeo sam se zavičaja mog, da ga gledam, da mu se rugam, da ležim pod lišćem njegovim. ne, ne znam šta je dobro a šta zlo, ništa ne znam šta se sve sa mnom zbilo, ali jedno znam, da je naša sreća u lišću. po jedan žut list, po jedan klepet golubijih krila ili lasti na vodi, biće mi dosta da ne budem ni veseo ni tužan, i nikad mi neće pasti na um, da verujem u šta drugo, do u jablanove. ako se vratim, vratiću se u zavičaj, kao što su me oterali, smešan a malo više pogrbljen. mi smo se vratili, ali mi smo senke. ali zar je život više nego senka? ne, ja volim po jedan žut list, rumeni šumarak jedan i nebo više nego ljude. do vraga dabogme da sam smešan. nazovu li mi veselo dobro jutro, otpozdraviću veselo dobro jutro. ona leži kraj mene u travi i kaže, da sve zavisi od nas, čak i smrt. a zemlja miriše oko nas i priča o žilama što drhte u njoj. i sve što smo hteli i čega besmo željni, čini mi se, da je tamo po vodi a rumeno i zeleno klasje, raste čisto kroz naše ruke i pleća. mi treba da izumremo, učinićemo dobra, a mnogo dobra sa smrću našom oboje smo danas vrlo tužni. njen sinčić joj piše svaki dan i zove je kući ja znam da će ona otići izgubio sam dah, bolan sam, izgubio sam zdravlje, izgubio sam ljubav, izgubio sam dušu, sve sam izgubio negde u lišću, u lišću ona će plakati i tražiće me, ali posle...? vratio sam se isto onako smešan kao što sam i otišao. ja sam je ostavio i vratio sam se doma pa šta sad? ništa miran sam i zadovoljan. ponegde padne jedan žut, uveo list, ja mu klimnem glavom niko i ništa nisam. zadovoljan i spokojan tetke mi plaču po kući. kažu, da sam žut kao smilje. nude me mlekom. kad me majčino mleko nije nahranilo snagom, možda će me spasti mleko belih, gojnih krava, u kom miriše trava. nisam ni veseo ni tužan. hoće li padati kiša, ili će sjati sunce, meni je tako sve jedno. ja ću ćutati, jer nikog ne volim tetke kažu, sve će proći. imamo pune kuće malih bosanaca, siročadi. jugoslovenstvo je jako u modi. opet se vade i praše slike cara dušana, pričaće se još, da je sve bilo samo ružan san. sve je po starom. ono što je belo, biće sutra crno, a preko sutra žuto. ona je plakala, ali ona neće umreti od bola. ne umire se od bola, umire se od časti. vratio sam se. hoće da me biraju za predsednika kola, ne znam kakvog kola, ali ga se gadim. pobegao sam od nje pred zoru. ona će kriknuti, kad vidi, da me nema više kraj nje, i plakati no posle? o, sve znam, samo ne znam zašto smo mi bili mladi. šao mi je njenog sinčića. muškarac je, nije moj sin, ali on liči sasvim na mene. ona kaže, uvek je mislila na mene. pobegao sam od nje u zoru. moji vojnici me začuđeno gledaju a ja odoh lađi. neispavane i barušave žene, sklanjale su mi decu s puta kao da bejah nečastivi. posle su prolazila kraj nas brda, šume i vinogradi. ja volim da se selim. a kad smo stigli, video sam gradić, gde mi se rodila majka. on beše pun crkava, na kojima ćute zvona, nema zvona, odnesoše ih taj gradić je grobnica mojih dedova. bio sam sentimentalan. stadosmo pred nekim baštama, sa kojih su nas gledale mašinke. prošao sam kraj malih kućica, opkoljenih vrtovima, u strme ulice i zavirivao sam. to je moj zanat. ponegde sam video šarenu kosovsku večeru, a ponegde sam video ćilimove, krasne ćilimove domaće, koje toliko volim. pitao sam nekog, da li poznaje gospodina jašu ignjatovića, ali me starac pogleda, i reče tiho mađarski da ga ne poznaje. smrt se krije u vrtove. svud me dočekaše vrtovi. crkve su bile prazne i hladne, kašljao sam u njima. crkve su bile prazne i mračne, a prozori prašnjavi i mutni kao moje oči ja volim moje oči, svemu su krive moje oči. nikom nisam zahvalan do očima mojim. one su mi bile više nego majka i tako posetio sam grobnicu mojih dedova. bilo je dosadno kažem, časni propadaju. vladika je uredivao tamo mađarski katihizis, a bašte su bile pune korova. kod nas je rodoljublje u modi, kako ga se ne bih setio. ja volim moje dedove, oni su znali da ubijaju. uopšte mi se ubistvo sad jako sviđa. zvona su zvonila, jer sam ja udesio da stignem kad zvona zvone. a ja sam učen čovek. znam. da se sve lepo mora namestiti i da o božiću nikad mi nije božić, nego naša sluškinja, turala u cipelice orase, srebrne i zlatne. posetio sam ženu, koju je moj otac pre moje majke ljubio. on je imao silesiju dragana kao i ja. prošao sam kroz strme, malene, uzane sokačiće, oni su bili puni dece. a svud nad njima gledale su me crkve prazne, napuštene, prašnjave crkve. u jednoj sam video govornicu na levoj strani kao u tudinskim crkvama, u koje volim da se krijem. trudio sam se da mi srce zaplače, pa da se i zasmeje. sećam se, nebo beše mutno, puno nekih plavih žila što su drhtale. one su se zarile u dušu moju i ja sam znao da će me vratiti doma. dočekala me je jedna starica u žutoj svili pod jednim grdnim sv. jovanom. ona je porumenela i pričala mi o ocu. u njoj beše više ljubavi nego u meni, a ja sam sve mislio, da niko na svetu ne može voleti kao ja. ona mi je dugo pričala o ocu. kaže, da sasvim ličim na njega. pričala je i pitala o svetu. i najposle mi reče da se ništa nije izmenulo. bila je u sedamdesetim godinama i porumenila je, kad joj spomenuh sliku njenu, koju su našli u oca moga. ona je bila stara i dobra, najposle ko nije dobar, svi su dobri. htela je da me vodi na groblje i da mi pokaže grobove starih romana, koje je moja majka rado čitala pa i kuću moga dede. ali ja bejah bled i željan da putujem. posle, na grdnoj čađavoj stanici, opet sam po stoti put čuo, da u moskvi teče krv, da su bosanci nožem prodrli u talijanske jarkove, da je u srbiji umrlo milion ljudi i da će doći jedno bolje stoleće. šene su ležale po zemlji, sestre što nisu našle brata i žene što nisu našle muža, pa su se ljubile i štipale sa nekim muškima pod senkom mračnih hodnika. uplakane majke, što su tražile svoje čedo, kad ga ne nadoše, podeliše bele hlebove, nekim odrpa nim vojnicima, što su se vrzli u mraku i dimu i pljuckali. prošao sam kraj vozova i pitao sam za brzi na jug. hteo sam da se penjem, kad mi pride neki čovek sa gajtanima i zapita kuda ću na jug. on mi reče da će taj na sever ja ga pogledah i zapitah. zar to nije sve jedno? on me je začudeno gledao, nije znao da ja već davno teram šegu sa samim sobom. došao sam doma. zašto? popadije me pohadaju, one se nisu promenile. niko se nije promenuo. ali svi me mrze. jedino me moja žena brani. ona je predsednica nekog ženskog kola. govori da sam zlo odnegovan i da sam uobrazio neki weltschmerz, ali otkud do vraga weltschmerz u banatu. ležim po ceo dan iza naših drvara i gledam u nebo golubovi padaju sa krova, pred veče zvone zvona, a gospode hoće opet da me biraju za predsed nika nekog kola. one vole vrlo nemačke tobdžije, što dolaze u belim rukavicama sa solunskog bojišta. i ja volim bele rukavice ležaću po ceo dan u travi i gledaću u nebo. svaki dan će imati novu boju. i te boje umiriće moje oči, a ja sam sav miran, kad mi se smire oči. nazove li mi ko tužno dobro veče, otpozdraviću mu tužno dobro veče. nazove li mi ko veselo dobro jutro, otpozdraviću mu veselo dobro jutro. mi ćemo izumreti i doći će bolje stoleće, ono uvek dolazi. mi ćemo se vući u zelenom odrpanom šinjelu, bledi i nasmešeni, svud po ulicama. mi ne ištemo ništa, mi ne žalimo ništa. je li, mi ne žalimo ništa? tetke će prestati da plaču. one jednako kite sliku cara dušana i nadaju se da ću i ja nasmejati se vedro a ne ovako kao mrtvac, kako to one zovu. po ceo dan one me mire sa ženom, donose mi mleka kao detetu, vode me u kukuruze što zru, a svet me jednako bira za predsednika. kažu, dve tri godine i sve ćemo zaboraviti. tetke plaču oko mene i obilaze me kao da sam grob. nada mnom je nebo, ono ima rumene, blage pruge, te pruge se svake zore vraćaju. one mi se vraćaju, na oblacima, prolazne i blage. ja ih svako jutro gledam i živim samo za njih, za njih. po negde padne žut jedan list. a pred veče zvoni. ja kašljem, ma da lekari kažu. živeću još trideset godina. po negde pada po jedan crep, po negde jedan plot. pred veče je hladno, tetke me zavijaju kao dete, one mi čitaju o petrogradskim krvavim ulicama, ja to volim. nedaleko stanuje moja žena. stanuje preko puta a još se nada. ali ako umrem, pogledaću poslednji put nebo, utehu moju, i smešiću se.
svi se pisci slažu, uglavnom, kad je reč o svetu u kom živimo. to je, kažu, neka vrsta velike, čudnovate, pozornice, na kojoj svaki, neko vreme, igra svoju ulogu. a zatim silazi sa scene, da se na njoj više ne pojavi. nikada, nikogda. niti zna zašto je u tom teatru igrao, niti zašto je baš tu ulogu imao, niti ko mu je tu ulogu dodelio, a ni gledaoci ne znaju, posle, kuda je iz tog teatra otišao. ujehal viče neko u jednom vagonu podzemne železnice u londonu. pisci kažu i to, da smo, samo pri tom silasku sa pozornice, svi, jednaki. i kraljevi, i prosjaci. egalite, fraternite čujem kako neko viče, nemo, u jednom vagonu podzemne železnice, u londonu. tog što viče, čitalac će upoznati u idućem poglavlju. to je neki čovek, u vojničkom iznošenom šinjelu, kakvih je u londonu, kad ova priča počinje, bilo, mnogo. svet se, u mislima, ceo, da sagledati, još samo u nekom starom planetarijumu, na čijim kartama, našeg globa, sunce se, i sad još, vrti oko našeg sveta, i zemlja je, i sad, okružena nekim insektima i čudovištima. koja imaju imena na latinskom jeziku. mars. luna. venera. scorpion. uostalom, dosta je i toliko znati o planetama, čujem kako šapuće, taj, u tom vagonu koji juri pod zemljom. quintiliankaže da, za poznavanje čovečanstva, nije potrebno znati celo čovečanstvo, dosta je upoznati, dobro, i jednu familiju. na primer viče taj u vagonu, familiju moju. rjepnina, la famille dun grand seigneur, le prince repnin. kad mi je to rekao, setih se jednog polinezijskog princa koji, na trkama, u londonu, prodaje ulaznice. na glavi nosi nojevo perje. a što se tiče tog čoveka u vojničkom šinjelu, njegovo ime u londonu su izgovarali, u nedoumici. ričpejn, džejpin i nije ga niko znao. mislili su da to ime znači. jadu, mrmolju, nezadovoljnika, što je, na engleskom, možda i značilo? u to doba bilo je mnogo emigranata, poljaka, u londonu, a među njima se, volšebno, bio našao i taj rus, a svi su oni bili nepoznat svet u londonu. međutim, sa tim čovekom počinje, u idućem poglavlju, ova priča. ljudski um, još uvek, vidi pojedine zemlje, na zemaljskom globu, u nekoj zabuni, kao neke zveri i simbole. englezi kažu da, na severu, ima jedan ogromni, beli, medved. rosija, matuška, viče taj u vagonu. nemci kažu da, na jugu, ima jedna čizma, puna narandži i limunova. italia, kaže mi taj čovek u ofucanom šinjelu. tužno. japan, kažu, da liči na salamandra koji je goreo. burma na misteriozni kaligram, koji samo kinezi znaju da čitaju. a španija? španija na oderanu, razapetu kožu bika, čija je krv istekla u arenu. kao da svet nije bog stvorio? nego onaj nečastivi. čort. čort, vikao mi je u uši neko. jedan šašavi francuz rekao je, tada, i to, da britanija, na geografskim kartama, liči na figuru neke stare, otmene, i nakinđurene dame, koja ima veliki šešir na glavi, a korača prema moru. ima i šlep koji se vuče za njom, u hodu, a korača oholo, svesna onog što je bila. nije bila makar ko. princ rjepnin je, sada, u londonu, makar ko, čujem kako mi neko šapće u uvo, u podzemnoj železnici koja juri iz londona. devojke, u čuvenoj engleskoj devojačkoj školi, u mestu gde se otmene kćeri školuju, askot, dodaju, tome, što je taj šašavi francuz rekao. da ta stara dama ima, ne samo šlep, nego i pudlu. irsku. to kaže nađa, šapuće mi taj rus, u podzemnoj železnici. nije, međutim, istina da london ima strašnu klimu, da ima dugu zimu, a nestaje u neku jezivu, žutu, tešku maglu, kad se ne vidi ni prst pred nosom u životu. bilo je i toga, ali je i to prošlo. prva zima, priča mi taj rus, kad je sa ženom u london došao, bila je kao što su zime na krimu. ličila je na proleće. druga je bila malo hladnija, kišovita, ali je i to brzo prošlo. snega nije ni bilo. nije bilo snega, da učini, da sve postane tiho, belo, čisto, lepo, i grad i ljubav u gradu, kao što je to nekad bilo, u petersburgu, u njegovoj mladosti. vlaga je, katkad, bila neizdržljiva, to je istina, magla je bila zagušljiva, kiša je padala, dugo, dugo. nađa mu je, međutim, govorila da treba podnositi i tu, neprekidnu kišu. englezi smatraju baš takav kišoviti dan, kao dobri, stari, engleski dan, a good old english day, kažu. to ponavljaju, kad kažu. dobro jutro. kad su došli u london, nađa, sirota, očekivala je da će zima da bude, onakva, kakva je opisana u dikensu. siročad će se, o božićnim praznicima, smrzavati na materinom grobu. trogatelno. međutim, i treća zima u ratu prošla je brzo. bilo je magle i boleština, ali je i to kratko trajalo. a četvrta je bila hladna, ali se prekinula brzo. temza se nikad nije smrzavala. on se, kaže, pitao. gde nađoše englezi toliku siročad, to jest, gde nade dikens toliku siročad, da se smrzava na majčinom grobu? niti su siročad ostavljena da se smrzavaju na materinom grobu, niti je uopšte smrzavanja bilo? čak je london bio i topao. nikad topliji nije bio. čak i velika, klasna razlika, koja je, kažu, u miru, i te kako vidna, bila je nestala. svako je svakoga oslovljavao. u podzemnoj stanici piccadilly, o ponoći se igralo. a hranjene su, hlebom, i tice u hajd parku, iako je hleb bio redak, iako se to sa pet funti sterlinga kažnjavalo. mačkama su, stare žene, u ruševine i izgorele kuće, nosile čak i mleko. iako je i to bilo zabranjeno. nađa je to svojim očima videla. svet se bio, priča mi taj čovek u vojničkom šinjelu zaboravio. kad je otadžbina u opasnosti, u engleskoj se vodi računa i o sirotinji. cela je engleska, u stvari, jedno veliko osiguravajuće društvo, viče taj u vagonu. nezaposlen je već više od godinu dana. sve je tako skupo. tek ove zime, poslednje zime u ratu, engleska mu je pokazala, šta zna, kad hoće. snega je bilo dva meseca. neki strašan vetar nosi vejavicu, kao da je u rusiji, duva čak sa severnog pola. vozovi su stali. auti se napuštaju i ostavljaju na drumu. sve je ledeno. a nema ničega, ni planina, ni šuma, da zadrži te ledene vetrove, što sa polarnih mora, duvaju. svud je more oko nas. svud je uokolo okean. tonemo, čujem kako neko viče u vagonu. nađa, tonemo. a neki blag, mio glas, čujem kako odgovara. kolja, dorogoj, zajedno ćemo. tako mi priča taj u vagonu, dok pod zemljom, jurimo, a tvrdi, da je, dok je rat trajao, bilo bolje. egalite. fratenite, kaže. london je goreo. vatre su buktale uokolo. a sad, već više od godinu dana, nema nikakvu zaradu. razoružan je zajedno sa poljacima, sa kojima je u london došao. obećavaju da će ih zaposliti. obećavaju. so sorry, tako im je žao kažu. pitam ga, što ne ode u amerikansku vojsku? ne voli amerikance, kaže, bogati su i nadmeni, a osim toga govore koješta, ženama, u londonu. kad nađa prođe pikadilijem, dovikuju joj na ćošku, pred svojim klubom. pošto jedan metak, bebi? bebi, pošto jedan metak? ja ga tešim da su to vojnici, koji odlaze u smrt, a da to i engleskinjama, a ne samo nađi, kažu. tešim ga i time da mi susedi pričaju da ovakvih zima ima samo svakih deset godina u londonu. proći će. najgore je već prošlo. on mi šapuće, da ni uglja, više nemaju, a ne zna kako će platiti iduću kiriju. zašto žive? zar zato da budu raseljena lica? peremeščenaja lica? a bili su englezima dobri, dok je rat trajao. sad su, kaže, iskrivljeni nosevi, iskrivljeni vratovi, iskrivljene oči, iskrivljena usta. a ja ga slušam, iako podzemna železnica, uz to, lupeta, ljulja nas, trese, a niko nas drugi i ne sluša. pored takvih misli, u ljudskom mozgu znam da se nižu i slike, kao u nekom kaleidoskopu, premeštenom kaleidoskopu, uz premeštene persone. displaced persons, kažu. a te slike, u sećanju, traju godinama i osvetljene su, i pod zemljom, nekom svetlošću, nekim ludilom, kao mesečinom, u kojoj se svi tragovi u snegu naziru i posle dvadeset pet godina. jedna gomila vojnika i oficira, koja je, donedavna, bila, neki bataljon, i štab, u vrangelovoj armiji, ukrcava se, u kerču, na azovu, u neki naereni rumunski brod, olupinu. neki viču, neki pevaju, a ima ih i koji plaču. to je, dabogme, davno zaboravljeno. nađi je tada bilo sedamnaest godina i sedela je, pored tetke, skamenjena, na jednom koferu. uzalud ih je čajem nudio. ćutale su. ko bi to još pamtio? život teče dalje, kažu. on, međutim, kaže, da je trebalo umreti. tamo u kerču. ma kako jurile ljudske misli, u prošlost, u mozgu, čak i u jednom takvom, raseljenom, mozgu, vozovi podzemne železnice u londonu neće da, zbog toga, stanu. naprotiv, jure pod zemljom, i paralelno. tada svaki u vagonu, vidi, za trenut, dva, svoje lice, sebe, i u drugom vozu, kao u nekom podzemnom ogledalu, i nestaje brzo. gomile u tim vozovima putuju nemo. stešnjene su. kao sardine u limenoj kutiji, naslagane su jedno kraj drugoga, pojedinačno, nemo. ipak se čuje ono što misle i ono što šapću. sami sebi. te gomile ulaze u voz kad u london idu, licem prema londonu, a kad se, uveče, vraćaju, sa rada, leđima okrenute prema londonu. znaju da će, tako, lakše stati u crvene, čelične vagone, stešnjeni i stojeći. drže se, vise, obešeni o gumene drške u vagonu, koje drže u pesnici, grčevito. ti dršci od crne gume, koja je tvrda, liče na konjski ud. katkad, u nekom, malo daljem, predgrađu, ti vozovi izlaze i na površinu zemlje, valjda da se malo nadišu vazduha. tada, i krajnja stanica više nije daleko. a kad voz stigne na krajnju stanicu, gomila sveta izlazi, brzo, pred stanicu, i skuplja se, oko crvenih busova, pred stanicom, da nastavi, nad zemljom, do kuće gde stanuje. oni koji su u vagonima, pod zemljom, stajali stešnjeni, iako se ne poznaju, kažu jedno drugom. laku noć. laku noć, kažu, good night. iako se ne poznaju, iako to ne znači ništa, to je prijatno reći, i čuti. ljudi, na kraju, žele jedno drugom dobro. žele jedno drugome, na krajnjoj stanici dobro. nešto utešno. ta krajnja stanica, do koje sam, nevidljiv, dopratio tu ljudsku senku u ofucanom šinjelu, zvala se mill hill. u tom malom mestu počela je ova priča koju osluškujemo. prema imenu sudeći, to je moralo biti neko brdašce na kom je nekad, vetrenjača bilo. vetrenjača nema više tamo. kao što nema ni potoka, tamo, gde stanica nosi ime, po nekom potoku. a nema ni barona i grafova, tamo, gde stanice, i danas još, nose ime barona ili grafa, kojih je tamo bilo. pred stanicom mil hil, sve je sad u dubokom snegu. knjaz nikolaj rodionovič rjepnin, ofucan, usamljen, stajao je sad tamo. niko tog čoveka, pri izlasku, nije ni pogledao. niko mu ni imena u mil hilu nije znao. razoružanih poljaka bilo je tada, u londonu mnogo. taj čovek je, međutim, ovu priču započeo. mil hil je letovalište, jedno od onih londonskih predgrađa, koja se tamo nazivaju prenoćišta, dormitory. nastanjena su svetom koji ujutru odlazi u london, na rad, a uveče se vraća. katkad, takvi ljudi provedu sate u železnicama. radnički, sirotinjski kraj, nalazi se u istočnom londonu, a samo, takozvani bolji svet među radnicima, može da iziđe i stanuje u okolini londona. oni, koji nose, oko vrata, belu kragnu. zovu ih radnici sa belom kragnom. white collar workers. oni stanuju u malim mestima u okolini, u beskrajnom nizu kućica sa bašticom, koje su, sve, na jedan sprat, kao kokošarnici i golubarnici. među njima su se tad naseljavale hiljade poljaka iz armije koja se, svud po svetu, tukla, ludačkom hrabrošću, a koju su sad razoružavali na britanskim ostrvima. onaj, ko je tada bio u mil hilu mogao bi o tom mestu da kaže samo toliko, da je, zavejano, ličilo, na božićnu čestitku, na karte koje englezi, za božić, šalju jedni drugima. na tim čestitkama, sve je u snegu, iako snega nema. svako je mesto zavejano, kakvo je možda nekad i bilo. obično se na tim kartama vidi kako neke poštanske, starinske, kočije zastaju, koje je šest konja dovuklo. na boku se vidi kočijaš koji na glavi ima visoki, engleski šešir, kakav je engleski šešir pre sto godina i bio. tu su, na slici, i zečevi u snegu. tu je i crkva koje ima u svakom mestu, iako su sad prazne, skoro svud, po britanskom ostrvlju. sve je u snegu, i dirljivo. mil hil je, tih dana, takav i bio. četiri miliona duša stanuje u londonu, a osam u širem londonu, ali, u stvari, četrnaest miliona duša uhvaćeno je u mrežu londona. živi oko londona, dolazi u london, prolazi, radi, nestaje u londonu, a niko nikog ne zna, u tom astronomskom konglomeratu. laku noć, kažu. leti su ta mala mesta, a naročito mil hil, idilična, tice u njima pevaju, svako ima svoju bašticu. crveni elefanti, to jest crveni, teški, autobusi, penju se i na brdo. nad aerodromom vise, kao kitovi na nebu, veliki baloni odbrane od napada iz vazduha. bili su srebrni. kraj svega toga, uzalud bi neko tražio to mesto, na kartama, na britanskom ostrvlju. isuviše je beznačajno. uostalom, kad ratovi prođu, i čuvena mesta se zaborave, i ona koja su nam bila draga, pa i ona za koja smo rekli da će se pamtiti, večno. rosija njet, rosija njet, dovikuje mi, iz mil hila, neko. taj čovek, koji se, sad, po snegu, u mraku, sa stanice, peo u mil hil, do jednog ćorsokaka u snegu. u tom se ćorsokaku ukazaše kuće, koje imaju krov od trske, kao da smo stigli u irsku. sneg je opet provejavao. put se peo duž kuća, čiji su prozori, i sad, bili uvijeni u crno, kao u vreme kad su napadi iz vazduha počinjali čim bi mrak pao. kolja, čujem kako jedan blagi, ženski glas, dovikuje, treba priznati da niko nije istakao belu zastavu. čovek koji se penje u tom ćorsokaku, zna svoj put, očigledno, dobro. ja ga, nevidljivo, pratim, a on me pita. koliko je sati? prema satu opservatorije u griniču, kažem koji je, pre sto godina, svako znao, sedam je sati. a on mi odgovara da godine prolaze, brzo. on je uzeo pedeset treću, pjatdesjattretju, a sirota nađa četrdeset treću. tako je to u tuđem svetu. on mi se izvinjava što su i ulične lampe pogašene u tom ćorsokaku. nekad je u londonu bilo opštinskih palilampi. palilampa je palio uveče lampe po ulicama. sad ih neka nevidljiva ruka gasi. kao da želi da ostanemo u večnom mraku. kad budem video nađu, treba da joj kažem, da izgleda deset godina mlada. raseljena lica brzo stare. nos ode na jednu stranu, a usta vise, u gorčinu. oči se iskolače. jedno treba ovakvo, drugo onakvo staklo. ceo ljudski život i nije ništa drugo do promena na našem licu. dok ta ljudska senka gaca po snegu, u tom ćorsokaku, teši me da ću, kad upoznam nađu, čuti mnogo štošta lepo, iako će biti tužno. sve je, uostalom, preostatak iz prošlosti, u londonu. pa i njihova ljubav, koja je započela u kerču. nađa će mi pričati da, ovde, svaka kuća ima neku tablicu, iznad ulaza, iznad vrata, kad se uđe, u bašticu. obično ime nekog mesta koje je ukućanima drago. većinom su to, kaže nađa a ona to zna imena mesta kuda se išlo na putovanje, bračno, u medenom mesecu. nađa kaže. zar to nije lepo? katkad su ta mesta bila daleko, ali se pamte. zašto ne bi i on pamtio kerč i jaltu? englezi cene putovanje bračno. princeza bagracion pričala joj je da to putovanje, englezi, posle dvadeset i pet godina ponavljaju. kad do novaca dođu. nestašica je ovde velika, u novcu, kod mlađeg sveta. iljišev, nesretnik, piše im, iz eksetera, da tamo samo babe para imaju. a on to mora znati. oženio se tamo. za to bračno putovanje, posle dvadeset i pet godina, englezi kažu. da je bilo odloženo. odloženi medeni mesec? nikad, nigde, to, nije, pre čuo. u takvom, nečujnom, razgovoru, bili smo u tom ćorsokaku stigli, do jednog kućerka, zavejanog, koji se, između dva hrasta, beleo. kao avet se beleo. ličio je na kolibu eskima u snegu. činio se avetinjski kućerak, i zato, što je imao vrata i prozore, uokvirene u crno. i toga ima tamo. kuća okrečenih u belo, a uokvirenih vrata u crno, uokvirenih prozora u crno. okrečen grob. smotrite, čujem kako mi šapuće neko. nema tablice iznad te kuće. a kako bi je i moglo biti? ko bi mogao da, na takvoj tablici, ispiše mesta jednog bračnog putovanja, koje je, na azovu, u kerču, započelo, pa se u alžiru nastavilo, pa u milanu, pa u pragu, pa u parizu, pa se, eto, završilo u mil hilu. ta kuća je, kao što vidim, bezimena. nije njihova, pripada nekom majoru, koji je tu, nedaleko, imao školu jahanja, a u ovaj kućerak bio je smestio svog konjušara, džentlmena konjušara. ja sam video samo da je utonula u sneg i duboku tišinu. sa ulice se činilo da tu nikog nema, ili je mrtav, kao u grobu, a šimšir u baštici nije šišao niko, već godinu dana, očigledno. bilo je i blata oko neke pumpe, pri izlazu, i zimskog cveća, koje je bilo skrhano i palo u blato. vratanca u baštici stajala su odškrinuta i noću. a lupetala su pri najmanjem vetru. niko im ne dolazi već više od godinu dana, čujem kako mi šapuće neko. ni mlekadžija, koji, kod suseda, ostavlja, na pragu, mleko. ni novinar, koji, sa velosipeda, baca novine, pred vrata, svako jutro. ne dolazi ni pismonoša. a ne zastaju više ni đubretari, koji skaču sa svojih kamiona, u bašticu, i ulaze, za kuću, da đubre iznesu. ti đubretari nose tamo, iako je to neverovatno, onakve šešire, kakve u operi nosi leteći holanđanin. ko zna zašto? već godinu dana, niko, ne pita više, da li su živi. uostalom, ne pitaju više ni za poljake, koji su se borili po evropi, za svoju zemlju, ali i englesku. simpatiju za njih ubilo je, ovde, u ovom čudnom svetu, i to, što ih je mnogo. da ih je toliko došlo. ima ih mnogo. a postalo je očigledno da su namerni, da ostanu, zauvek, da englezima uzmu hleb. ja ga tešim da preteruje i da je to, donekle, shvatljivo. zna taj svet da su oni, stranci, došli ovamo u ratu koji je pustošio po celom svetu. ali se svet pita ovde. šta da se, sad, radi sa njima? zadatak je engleza, sad, da taj svet nauče blagodetima mira. da se ti vojnici i beskućnici pretvore u korisne članove društva. zidare, obućare, štavare koža, stolare, bravare, rudare, nosače, mesare, bolničare. naročito bolničare ludnica, jer se u bolničarima oskudeva ovde. vot čudnij metamorfoz, čujem da neko viče, u mraku. london je, međutim, kao magnet evrope... privlačio, sve više, te gomile iseljenika i nesretnika, a sve je to izazvalo, u tim tihim, mirnim, ostrvima, neku zabunu, neki metež, uz smeh i mržnju, viku i suze, oko londona. ta, takozvana, raseljena lica, postadoše zabezeknuta, i nisu znala šta da misle, zagledana u tih četrnaest miliona drugih lica. pitala su se, kakvo ih je to čudo snašlo, posle rata? pod zemljom su se sretali, sa razrogačenim očima, tražeći bar nekog poznanika, sa milion lica, koja su ih začuđeno pratila očima. taj vrtlog bi prestao samo sedmi dan u nedelji, koji je bio dan odmora. tada bi zabrujala zvona londona i raznosila glas lupetanja sa zvonika. da je bog uteha i pomoć čoveku. dvorska garda, u medveđim šubarama, marširala je kroz london, crvena, sa muzikom, kroz drvored tih raseljenih lica, koja su trčala da to vide. u šest popodne, ne pre, pabovi su otvarali vrata, i gomila engleza ulazila, stalno, svaki dan, da se napije piva, žurno. u pivu je uteha. najgore je, međutim, bilo, to, da su se, u londonu, bila sastala ta dva sveta, nemo. sa jedne strane vraćahu se u london englezi, iz rata, veselo, jer to nije bio povratak ljudskog kostura, niti jadnika na štakama, bez noge i bez ruke. bilo je i toga, ali više među onima koji su bili ostali u podrumima, za vreme rata, po ruševinama, izgorelim kućama, fabrikama i radničkim krajevima istočnog londona. oni koji odoše daleko, u uniformama, bili su se vratili, sretniji, nego onog, prvog rata. uostalom, i kad nisu bili sretniji, nisu o tom pričali, jer englezi znaju da ćute o svojim nesrećama. raseljena lica, međutim, trčkarala su da vide kraljeve, da vide crkve, palate, ulazili su u fabrike, a vraćali se, uveče, u daleka predgrađa, da sutradan opet zagate hodnike raznih berza rada, gde su tražili zaposlenja. govorili su neke čudnovate jezike, koje niko živ u londonu nije razumeo, imali su neka čudnovata imena, koje niko živ nije umeo da izgovori. a dolazili su, dolazili, sve više, hiljade, hiljade. stotinu hiljada. a sa njima je bila stigla u poslednjoj godini rata i ta neobična, strašna, zima, koja je trajala mesecima. svet u mil hilu, kao u svim tim predgrađima londona, miran je, ćutljiv i skroman. odlazi, kad se vrati sa rada, rano, da spava, i ne traži, ni od koga, utehe. prazne su i crkve. ako se u kući nađe malo ribe i krompira, pod uslovom da ima, uz to, i čaja, taj svet seda, zadovoljno, da večera. sve su te kuće, ti kokošarnici, golubarnici, jednake i jednaki. u devet se slušaju vesti, a zatim odsvira engleska himna. a posle se odlazi na sprat, da spava. muževi i žene ležu u postelju, mirno, jedno kraj drugoga, kao što će ležati u grobu. ne valja, kažem mu, što se nije sprijateljio sa svojim susedima. to su dobri ljudi. to su dobre žene. nekad su se, u staroj, obesnoj, engleskoj, ljudi delili po flašama koje ispijaju, redovno, svakog dana. zvali su se. jednoflaša, dvoflaša, troflaša. sad ih znaju u svakoj porodici, po tome, ko koliko uzima šolja čaja. sa, ili bez šećera. šećer je u londonu bio redak, tada. još je manje bilo mleka, i ugljena. te zime, kad je otpočela ova priča, otpočeo je sudar dva sveta, i sudar između jednog čoveka i jedne ogromne varoši, sa četiri i osam i četrnaest miliona stanovnika. englezi su tom čoveku govorili šta mu treba, a šta mu ne treba. šta u ljudskom životu, ima, i nema, smisla. dokazivali su tim nesretnicima da će biti lepo kad se njihova deca pretvore u engleze, na tim ostrvima. a ta raseljena lica gledala su, razrogačenim očima, u daljinu, gde su, kao u magli, u njihovim suzama, nestajala lica onih koji su im bili dragi, a koje neće, to su znali videti više. nikada. nikogda. lica matera, žena, dece. gde je tu bio prijatan život u engleskoj, o kom im je govoreno na časovima prevaspitanja? gde je tu sreća? neokončenaja fantazmagorija, mrmljao je neko, osvrćući se, u trenutku kad je, engleskim zvekirom, počeo da kuca u vrata i da, potmulo, doziva. nađa, nađa. tim kucanjem u ta vrata otpočinje iduće poglavlje ove priče. biće to priča, ne samo o tom čoveku u londonu, i njegovoj ženi, ne samo o njihovoj ljubavi, nego i drugim rusima, koji su stigli bili u london, pre njih, pre mnogo godina. sve su to bila raseljena lica. međutim, neće to biti priča samo o njima, nego i tom londonskom svetu, koga, kao sardine u limenim kutijama, voze, ujutru, na rad, u london, a vraćaju uveče, okrenute leđima prema londonu, iz londona. a najviše o toj, ogromnoj, varoši, čiji je zagrljaj bio smrtonosan za toliko ljudi i žena, a koja sve to gleda, nema kao neka bezmerna sfinga, koja sluša kako prolaznik za prolaznikom pita. gde je tu sreća? kakvog, taj ulaz i izlaz prolaznika, u samoći, i gomilama, četiri, osam, četrnaest miliona? ima smisla? na brdu vetrenjača otkad je sneg zavejao to mesto vetrenjača na brdašcu, u okolini londona, nisu se više čule mašine za šišanje trave, koje, inače, lupetaju, kao srca, u engleskoj, preko cele godine. bila je i u mil hilu nastala potpuna tišina. u toj tišini niko nije pitao, ni za te strance. svakog dana, medutim, mogao se videti, i dalje, kako iz tog kućerka izlazi, čovek visokog rasta, u nekom šinjelu, od čudnih krzna, kakvih u engleskoj nema. hodao je, jurio, koračao, satima, na brdu, gde je nekad bilo vetrenjača, i čitao nešto, mrmljajući. retki prolaznici na tim putevima, iza aerodroma, okretali su se za njim. oni bi promrmljali nešto. taj ludi polja. that silly pole. u engleskoj se čuvaju oči, očni vid, i svi nose naočari, pa se ne čita na ulici, to pada u oči. ta sitnica se, o tom poljaku, zato, prepričavala. isto tako, u isti čas, zavijena u krzno, vrlo lepo, izlazila je, iz te kuće, u onom ćorsokaku, i jedna žena, plavuša, koja je prtila neke kutije i odlazila na stanicu vozova za london. tačno u isto vreme, uveče, ona se vraćala. na spratu kuće, između dva hrasta, osvetlio bi se jedan prozor. i to bi, svet na tom brdašcu bio već zaboravio, da nije bilo bakala i mesara i piljara u mil hilu.običaj je u takvim mestima engleske, da se retko odlazi, lično, piljaru, ili mesaru, ili bakalu, nego se poručuje, sve, telefonom. dostavlja se u kuću.ti stranci, međutim, često su svraćali, odlazeći na stanicu, do piljara, bakala i mesara, da, pre nego što pođu u london, kupe nešto i odnesu kući. nisu kupovali mesa, iako je, i za kupce, bila velika nestašica mesa. kupovali su samo kobasice, koje su se dobijale jedanput nedeljno. osim toga, svraćali su kod bakala, samo za hleb, a kod piljara, za uvek isto. za glavicu kupusa, posutu pahuljicama snega. katkad i promrzlu. pošto se nije znalo koliko su osiromašili, smatrani su za ekscentrična stvorenja, kojih ima u engleskoj, mnogo, i u najnižem i u najvišem krugu. a smatrali su ih i za neku vrstu vegeterijanaca. i njih ima mnogo. sve do kraja te strašne zime, o njima se znalo samo toliko, da je to neki poljak, iz poljskog raseljeničkog kora. a ta lepa plavuša, njegova žena. takvih poljaka je bilo sve više po tim predgrađima i prenoćištima londona. englezi su se, prema tim doseljenicima, ponašali lepo, ali su se, sve češće, pitali. zašto se taj svet ne vraća u svoju zemlju? po pabovima, uz pivo, uveče, to je bila postala glavna tema razgovora u londonu. što ne idu kući? što se ne vraćaju svojima? tamo, gde ih čeka porodica? ipak, svi ti razgovori, o doseljenicima, postadoše dosadni, pa se pri kraju te zime, sve češće čulo, da je glavni razlog, što taj svet ne ide natrag, u svoju zemlju, to, da ih je london očarao, da im je, ovde, bolje, i, da žele da ostanu. lepše se živi u engleskoj, nego u tim dalekim zemljama. iako nisu znali, ko je bila kirka, ti piljari, kasapi i bakali mislili su, dakle, da postoji neka boginja, london, koji ljude, pri povratku, iz rata, pretvara u krmke. kirka, kirka, čujem kako mrmlja i taj stranac, koji se, pod zemljom, te večeri vratio iz londona. o tom svom susedu, poljaku, ni njegove komšije nisu znale mnogo više, nego to, da ima mašinu, kojom se šišala trava, a trava se u engleskoj svaki čas šiša. već više od sto godina. uostalom, englezi su svet ćutanja. taj svet ćuti i kad u london, i kad iz londona putuje. u železnicama, i pod zemljom, i nad zemljom, putnici ćute i ne brbljaju i ne zapitkuju. sede kao ukočeni. kao da su lutke, od voska. progovore, ljubazno, tek kad se neko među saputnicima sprema da siđe. onda mu pomažu. dodaju mu i prtljag. raduju se da nas je, posle toga, manje? jedan manje. tišina još veća. nije, medutim, nada, tačno, da su arogantni. arogantan je samo takozvani viši stalež. stranac nije omiljen, ni kod drugih naroda. u ratu, na primer, počinjene su strahote sa jevrejima, u evropi. englezi su ih zbilja sažaljevali. žalili su i poljake. nas, ruse, nisu. to je kod njih tradicija. pri kraju rata, uostalom, došlo je toliko, toliko, stranaca u london. zauvek. zato smo tako nerado viđeni, nađa. treba da se naviknemo na taj osećaj, da smo sami, samciti, na ovom pustom ostrvu, na kom živi pedeset miliona, ljudi i žena. zamislite samo, sami, samciti, nemamo nikoga, ne pita za nas niko, nikom do nas nije stalo, među tim milionima ljudi i žena. možete li da zamislite tu samoću? okolo nas, kuće, ulice, vozovi tutnje, prolaze, prolaze, ljudi i žene smeju se, plaču, pare se, pada kiša, magla, sad i sneg, ima toliko pristaništa, brodova koji dolaze i odlaze. a niko za nas ne pita. nikolaj, oni moraju znati, da smo mi bili, u ratu, na strani engleza, pa zar sve to onda nije sramota. znaju i da su doveli hiljade i hiljade poljaka, ovamo, pa zar to nije prevara? nada, krivi su poljaci. mnogo ih ima. englezi se trude da te nesretnike pretvore u engleze. da im uzmu decu. zašto se ordinski toliko zatvara, među svoja četiri zida? zašto ćereta, sa svojom ćerkom, samo poljski i peva o poljskoj? zašto govore tim čudnim, strašnim, nerazumljivim jezikom, koji volim i ja? mi nemamo dece. sneg pada. sneg je zavejao i razgovor o nama. uostalom toliko nas, kažem vam, ima, da nas je teško i pamtiti, a pamćenje nije jaka crta engleza. šta mogu? ćute o nama sve više i to je jedino što mogu. brbljaju samo dobrotvorna društva njihovih baba. nije ni moguće misliti, o tolikim strancima. zaboli glava. ćute o nama i na ovom brdu, gde je nekad bilo vetrenjača. lažu, nikolaj. london je, i te kako, magnet, koji su postavili, kao svoja gvožđa za hvatanje zečeva. liči na polip, pogledajte ga na karti. ja ga, katkad, posmatram, satima. vidim da se nikad više neću vratiti, tamo gde sam, sa vama, bila sretna. kad je ta senka koju smo pratili, iz londona, najzad zakucala, engleskim zvekirom, na vrata kuće, između dva drvoreda, u tom ćorsokaku mil hila, u vratima se bila zaista pojavila jedna žena, sa čirakomu ruci. sveću je bila visoko digla. jedno mlado, crno, mače, uvijalo se oko njenih nogu. za trenut dva, plamen sveće osvetlio je bio lice te žene, a osvetlio i lice čoveka pred vratima. čovek se ukaza, jasno. bio je bledog lica, nevesela izraza. čulo se kako tiho kaže, ženi. bespoljezno, nađa. ničevo. žena, koja se pojavila u vratima, bila je, očigledno, mlada, sa lepim licem mladih plavuša, onakvim, kakvo deca zamišljaju da ima snežana. takvih lica ima i medu nadgrobnim spomenicima u engleskoj, koji su od alabastra. mirnih, nežnih, uzvijenih, crta, koje ostaju dugo mlade, a nad tim licem, bila je gusta kosa, kao zlatna kruna. ona je, ćutke, pomilovala čoveka po licu i pustila ga da uđe. crno mače, koje se uvijalo oko njihovih nogu, kao da je htelo da ostane napolju. na snegu. u noći. predomislilo se tek u poslednjem trenutku, ali, dok su se vrata zatvarala, činilo se da će mu, napolju, ostati, komadić repa. susedi, dabome, nisu mogli čuti, šta ta žena i taj čovek govore, kad se zatvoriše vrata, ali da su to i mogli čuti ne bi bili razumeli, ništa. razgovor se vodio na nekom jeziku, za koji su mislili da je poljski, a bio je ruski. čuli bi bili i nekoliko ubačenih, francuskih, reči, ali, sve je, ostalo, bio neki tihi, tužni, šušanj, ljupkih, mekih, neobičnih, nepoznatih, ruskih reči. medutim, i da je neko mogao čuti, i razumeti, te reči, razgovor nije bio, tu, u vratima, dug. uskoro su se zraci svetlosti, očigledno, popeli na sprat, a na spratu se sveća, ili sasvim ugasila, ili toliko udaljila, da se na zavesama nije svetlost ni zapažala. u kući je brzo nastao mrak. tišina je, oko kuće, bila sve dublja, a sneg je opet počeo da veje. da se neko našao, da se raspituje o tim strancima, kod suseda, o tom strancu koji je tu živeo već treću godinu dana ni to mu ne bi pomoglo da o njima nešto više sazna. njihov desni komšija zvao se. zeleni gospodin, jer i toga u engleskoj ima. mr. green. a taj čovek bio je činovnik nekog, pogrebnog, preduzeća. ćutljiv čovek. omanji, crven u licu, zadrigao od piva, sa korakom, teškim, upadljivo kratkih nogu. nosio je neku melanholiju na leđima, iako je u kuće zalazio skoro neprolaznog osmeha. bio je jednom u poseti i kod svojih suseda. tražio je da pozajmi mašinu koja šiša travu. bio je i drugi put u poseti. ponudio im je abonman na sahranu, u krematorijumu, ali je komšika, na to, užasnuta, ciknula. uzalud joj je zeleni gospodin dokazivao, da muž treba svojoj ženi, zavremena, da skine bar tu brigu, budućnosti, sa vrata. svi engleski muževi, kaže, pretplaćuju se, na to, od početka braka. iako je bio odbijen, on je ipak nastavljao da svoje komšije ljubazno pozdravlja, dovikujući, dobroćudno. halo, kako ste? iako su činovnici pogrebnih preduzeća, u londonu, lagana, paradna, hoda, sve do krematorijuma, mister grin je, posle tog neuspeha, kad bi susreo svoju komšiku, ipak ubrzao korake, da prođe. sused sa leva, zvao se gospodin božić, jer i toga u engleskoj ima. mr. christmas. to je bio čovek šezdesetih godina, neobično lepog ponašanja, a visok, prav, kakvi su englezi koji piju mnogo čaja. bio je blagajnik nekog prevoznog preduzeća u londonu. odlazio je svako jutro, tačno, podzemnom železnicom u london, kao i komšika. a vraćao se, tačno, uveče, iz londona, kao da ima hronometar oko vrata. ti stranci nisu znali da gospodin božić radi, to, već skoro četrdeset godina, sem za vreme božićnih praznika. sa crnim melonom na glavi, i kišobranom u ruci, svaki dan, prosed, sa lepim licem škotskih vojnika, a bezazlenih plavih očiju, taj čovek je od početka uživao naklonost svoje komšike, koja ga je smatrala za neobično prijatnu pojavu, i dobrog čoveka. kad bi mister kristmes sreo nju, nudio bi se, učtivo, da joj ponese kutije do voza, ili od voza. isto je tako ljubazno pozdravljao i njenog muža, kome bi, katkad, kad bi se vraćali istim vozom iz londona, tutnuo u ruke, svoje, već pročitane, novine. sve te karitativne funkcije u životu, mister kristmes je vršio, sa nekoliko, ljubaznih, uvek istih reči. njegovo poznanstvo sa komšikom završilo se, međutim, brzo. njoj je, jednog dana, kad je izišla iz podzemlja, u londonu, kod stanice victoria, vetar bio skinuo šeširić sa glave. a bacio ga, iza ćoška, u podrum neke izgorele kućerine, iza ograde od gvožđa. ograda je bila ne samo gvozdena, nego i zaključana. u kući nije bilo nikoga. strankinja je stajala očajna. svet je prolazio kraj nje, žurno, a dva dečka, koje je bila zamolila da pozovu policajca, nasmejala su se i prošla. tada je ugledala, iznenada, kod stanice, svog suseda, gospodina božića, koji je hteo da uđe u bus, koji u londonu liči na crvenog elefanta. prišla mu je, da ga zapita, gde je najbliža policija? htela je da joj otvore bravu gvozdenih ograda, i izvade šešir, koji je, za nju, značio, mnogo novaca. mister kristmes se prenerazio, kad je video svoju komšiku, razbarušenu od vetra, a kad ču šta mu traži, uzviknuo je. o ne, oh no, ou nou. i okrenuo joj leđa. od tog dana počeo je, i nju, i njenog muža, da izbegava. oba suseda bila su ženjena. žena zelenog suseda bila je punačka ženica, vrlo ljupkog, dečjeg, lica, kakvih ima, mnogo, kod žena u engleskoj, a liče na ružu, od papira. činilo se kao da je precvetala, list po list. ona je u nogama, očigledno, nosila trag bolesti kostiju, koja se zove engleska, a koja je u engleskoj, kod dece, bila, pre, česta. ona krivi noge, ali to ne znači da je engleska, nego je posledica, nedostatka sunca, i slabe ishrane takozvanih nižih staleža. ima toliko ženskih nogu u tim predgrađima, koje su u protezama. čudnovatih žena, čudnovatih života, koje, tako, hodaju, na polugvozdenim nogama. ta žena, međutim, bila je valjda izlečena i hodala je, sad, još samo jedva primetnim ljuljanjem, kao na prelomljenim nogama. a bila je, inače, i te kako ljupka pojava, svojim licem lutke od porcelana, kakvih ima mnogo, ali većinom u devojaka, u engleskoj, u tim, takozvanim nižim staležima. te devojke imaju lepa poprsja klizačica, na ledu. mrs. green bila je jednom, u poseti kod svog komšije, kad je bio sam i pitala ga. gde mu je žena? molila ga je da joj pričuva mačora dok bude, mačor sam. muž joj je otputovao u rod, a i ona će sutra. danas je sama. uzimala je svog komšiju pod ruku, a bila je vesela, kao da je sretna. bilo je očigledno, da ne misli, da se brzo, iz te posete vraća. strankinja se, medutim, tog dana, slučajno, ranije vratila i zatekla svoju komšiku kod svog muža. bila je prema njoj ljubazna, ali je komšiku posmatrala nekim čudnim pogledom, sve dok nije otišla. a odbila je da pričuva mačka. posle te posete, misis grin, nije nikad zastala, kad bi svoju komšiku susrela. čak bi i okretala glavu od nje. mrs. christmas, medutim, žena komšije sa desna, nije bila takva. to je bila žena, kao i njen muž, visokog, pravog, stasa, a mlađa od svog muža. gospodinu božiću je moglo da se desi, da ga, u evropskim zemljama, smatraju za lorda, a njegovoj ženi, da pomisle, da je jedna od onih, imućnih engleskinja, kojima je, ko zna zašto, draga, naročito, italija, i španija. tamo putuju na letovanje, same. ta žena je bila zašla u godine, ali je u svojim plavim očima imala neki žar, koji se sreće u očima, kod engleskinja, baš u tim godinama. to je bila ne samo samouverenost još lepih žena, i u godinama, nego i neka želja, da se nadoknadi, ono, što je propušteno, nekada. engleskinje su bile jako zaljubljive u tim godinama. više, mnogo više, nego u mladosti. ta žena sa desna bila je, uostalom, jedina, koja je znala nešto više, o tim strancima. ona je, sa svojom komšikom, bila uspostavila prijateljske odnose, preko plota. nudila ih je čajem, preko plota, kad bi ih u bašti, iza kuće, ugledala. bila je onda i vesela, toliko, da bi izlazila u baštu, da plevi svoj rododendron, i pevušila, i igrala po travi. bila je jednom, i u poseti, kod svojih suseda. tada je, začudo, bila obučena, kao da dolazi sa nekog opštinskog bala. ni traga na njoj nije bilo, metle, što je inače preko celog dana bila. u čarapama, na patosu, igrala je sa aparatom, za čišćenje patosa. kao i njen muž, bila je vrlo prijatna pojava. čak i njen muž, koji se inače video kako, svake subote, pere prozore, i farba, svaki čas, vrata, i kako opravlja brave, i kako šiša travu, bio je, uveče, neka vrsta pedagoga. pričao je svom komšiji kako treba da uči sa radija, napamet, engleske stihove. najbrži put za savlađivanje engleskog izgovora. ako čovek nema novaca, za pozorišta, koja su, za to još bolja. božićka je bila zadivljena, naročito, haljinama i obućom svoje komšike i bila je došla, da tu obuću proba. i kupi. ona je, posle, prva, pričala, da je taj stranac bio neka vrsta, carskog, ruskog, oficira, koji je sa svojom ženom, godinama, živeo, po bezbrojnim stranim varošima. pa su došli u englesku, kad je engleska ušla u rat, da spase poljsku od nemaca. ali je poljska isuviše brzo podlegla. taj čovek zna sve moguće jezike ovog sveta, ali joj se ne dopada. tako je drsko gleda. a kad kaže nešto, što je lepo, kao da se udvara, nikad se ne zna, da li je to rekao ozbiljno, ili se podsmeva? s početka joj se bio dopao, ali joj se više ne dopada. njena ćerka prelazi, češće, u tu kuću, da upotrebi telefon, jer mister kristmes, slučajno nema telefona. njena ćerka nije više dete, ali ona, ni to, ne odobrava. ne bi trebala da pravi te česte posete, zbog telefona. njoj se taj sused ne dopada. dopada joj se njegova žena. misis kristmes je, ono, što je mislila, i osećala, kad bi tom strancu prišla, skrila, u brbljanje, njegovoj ženi. gde da kupuje mast, a gde jaja, koja su bila u engleskoj, vrlo retka, tada. i kralj je samo jedno dobijao, dnevno. u trenutku, kad bi joj komšija, stranac, nešto prošaputao, misis kristmes bi, brže bolje, tumačila njegovoj ženi, kako bi mogla da ne prti u london, svaki dan, svoje velike kutije, nego da ih šalje, poštom. pokušala je i to, da spreči, da suseda posećuje, njena kći. ta devojka služila je vojni rok, te godine, a dolazila kući, samo subotom, sa aerodroma. pretrčala bi, kod suseda, čim bi se uverila, da njegova žena nije iz londona još stigla. glasno se smejala, dok je tražila dozvolu da, sa susedovog telefona, telefonira. ukočila bi oči kad bi joj prišao. ta mlada devojka je duboko disala, pri svakom pokretu tog crnog čoveka, kad bi joj prišao. u kući sem njih nije bilo nikoga. kad bi se vratila svojoj kući, mati bi je posmatrala ispitivački. mnogo vike ni oko čega isto se tako brzo prekinuo i pokušaj upoznavanja, između tog stranca i ostalog sveta u mil hilu. to se desilo baš poslednjeg dana u godini, to jest u noći, kojom se završila, ta godina. te noći, poslednje noći 1946, uveče se, i u mil hilu, začula, u svakoj kući, muzika sa radija. iz hotela sawoy. iako je taj hotel, u londonu, najskuplji, najraskošniji, to veće su, svi, u londonu, hteli da se osećaju, kao da novu godinu dočekuju u tom hotelu. sevoj se, te noći, dupke napuni, pa i oni, koji nikad u njega neće kročiti, igraju, uz njegovu muziku sa radija. nadaju se sretnijoj, novoj godini. svake se godine nadaju tome, ponova. a kad, o ponoći, muzika iz sevoja ućuti i začuje se sat, koji odbija ponoć, sa tornja parlamenta, svi viču i svi se ljube, kao da će, u idućoj godini, biti, sretni. u kući tih stranaca, međutim, baš te noći, baš dok je taj sat odbijao, začuo se, uz tu muziku, ženski krik, ali koji se, brzo, ućutao. neko je zatim, istrčao iz kuće i počeo da doziva, u pomoć, očajno. lupao je u prozore oba suseda, kao sumanut. zatim se, u svetlosti vrata, pojavila, strankinja, sa čije je desne šake curila krv. ponavljala je, međutim, mirno i poluglasno. kolja, kolja, k telefonu, k telefonu, bližajšu apteku, apteku. kod oba suseda, onda, nastala je bila uzbuna. prvo je istrčao sused koji se zvao. gospodin zeleni, a zatim se pojavio i sused stranaca koji se zvao. gospodin božić. a nastala je bila uzbuna i kod suseda, preko puta, u snegu. dotrčalo je još nekoliko ljudi. pojaviše se, u stakletu prozora, na spratu, po kućama suseda, kao da su u španiji, i žene, zavijene u šarene marame. svi su prozori, u susedstvu, bili osvetljeni. proneo se bio glas da je strankinja prerezala žile na rukama. uskoro su stigla i bela kola hitne pomoći, iz najbliže bolnice. neko je bio pozvao i policiju. cela je ulica bila osvetljena. stigao je i šef policije u mil hilu, koji je bio poznat sa golfskog igrališta, tociljajući se, na bicikletu, po snegu. pokazalo se, međutim, da sve to nije bilo potrebno. već posle nekoliko minuta, narednik, koji je bio utrčao u kuću, iziđe, i poče da umiruje, okupljenu gomilicu ljudi. nije bilo nikakvog pokušaja samoubistva. koješta. voda sa tavana, gde se u engleskoj nalaze cisterne, bila je, kroz naprslu cev, polila tavanicu, i probila zid, nad spavaćom sobom stranaca. strankinja se bila uplašila da će voda upropastiti nameštaj, kućevlasnika, potrčala je na tavan, sa svećom u ruci, pa je, u polumraku, tražeći zatvarač vodovoda, rasekla ruku, na jednom ekseru. taj stranac je toliki šeprtlja, da ne ume ni vodovod da zatvori. a vodovod se u engleskoj zatvara pred kućom, sa ulice, kod kapijice baštice. kao i sva ta raseljena lica, reče narednik, i taj poljak je neverovatna persona, i, zna svašta, a ne zna ni da zatvori vodovod. na njihov tavan se ide, po lestvama. u kući imaju svega jednu, električnu, lampicu. ključ, kojim se zatvara vodovod. veliki je kao budak, a oni nisu znali, ni gde se drži u kući. cevi vodovoda u engleskoj nisu zazidane u zidove kuća, nego ostaju napolju, kao i oluci, a stranci ni to ne znaju. kad je zima, izuzetno, hladna, prskaju, kao da su od kristala. stranac ni to ne zna, nego budi komšije. svet, koji se beše okupio, počeo je, zatim, da se razilazi, a pošto su skoro svi dotrčali gologlavi, čulo se kako neko, glasno, gromoglasno, kija. kao da ga je neko bio udario budakom, stranac je, međutim, stajao naslonjen u vratima, obasjan svetlošću sveće i činilo se da diše teško. a svet je, sa čuđenjem, gledao, kako mu njegova žena prilazi, kako ga miluje po licu, i kako mu nešto govori, tiho. susedi nisu razumeli ni šta on odgovara ženi, a nisu ni čuli to dobro, jer je to mrmljao, ali da su ga mogli razumeti, čuli bi kako joj kaže. nađa, ja više da živim, ovako, ne mogu. ne mogu. u ovoj noći, mi smo sasvim sami, iako su oko nas toliki susedi. ne mogu više da podnosim ovu samoću. ti treba da me ostaviš. spasavaj se. oni koji su im stajali blizu, začudiše se, jer se ta žena, dok su joj vezivali ruku, počela da smeška, mirno. ruka joj je, međutim, bila brzo povezana, a ona, pri tome, ni suzu pustila nije. kola za spasavanje, otišla su, zatim, prazna. narednik bil, šef policije u mil hilu, uveravao je one koji se behu okupili oko njega, da nema razloga da se, tih poljaka, klone. nema, ni govora, o nekom pokušaju samoubistva. to je vrlo ljubazan svet. imaju papire koji su u redu. nemaju uglja, a, izgleda, ni novaca. čovek je bez zanimanja, otkad je major zatvorio svoju školu jahanja. nalaze se, međutim, već pet godina, u engleskoj. to je neki bivši oficir. ratovao je na strani engleza. u redu. he is all right. raspoloženje prisutnih izmenilo se, posle toga. čudili su se samo, kako je moglo da dođe do tolike panike? kao da im je bilo i pomalo žao što nema samoubistva? u engleskoj je kriminal, poezija i balada. narednik im je protumačio, da stranac ima čitavu bateriju flaša viskija, a ne pije ga. svi su ti stranci šašavi. a kad počeše da ga pitaju. a zašto taj stranac ne dolazi u crkvu, kao ostali svet u mil hilu, narednik im reče, da taj čovek pripada nekoj, orijentalnoj, hrišćanskoj, sekti, ali to nije opasno. žena se bavi prodajom lutaka u londonu, koje svojeručno izrađuje. neki su ga pitali, kakvo je ime tog čoveka? čudno. smejući se, narednik im reče, da ga nema u spisku golf kluba, a ne bi ga, ni znao izgovoriti, ni da mu neko da pet funti. a piše o njemu, u jednom papiru, da je bio princ. u rusiji. iako to ne priznaje. kad im narednik to reče, mislili su da se šali. bill, dont be silly ne budi šašav. zatim su se razišli. lampe su se pogasile. nastala je tišina. godina 1947. ušla je i u taj ćorsokak u mil hilu, kao da je čitala dikensa. svet misli, i sad još, da je u engleskoj, sve, pa i nova godina, kao u doba dikensa. tišina je noćna, međutim, kad je zima, i u engleskoj, dublja, nego na danu, kad su putevi zavejani. svake desete godine, kad takva strašna zima biva i u engleskoj, svet je, kao neka engleska, zimska, bajka. prljavi su putevi, tek kad se razdani. tada i lelek silovanih mačaka prestaje, a sa njim i grlati mauk mačora, koji je, inače, svakonoćna muzika londona. posle te uzbune, oko tih stranaca, mil hil je češće pitao za njih. kad mu je žena zaspala, te noći, stranac je još dugo stajao kod svojih, zavejanih, prozora, u mraku. zadržala je i njega magija te noći, noći koja je bila bela, i treptala na ulici, kao kristali. kako je čudna ta noć i taj mir zavejane noći, poslednje u godini na celom svetu. iako je bio užasnut mišlju da u svojoj bedi može doživeti, još veće nesreće, nego ta, koja ga je već postigla u londonu, sneg, u toj noći, smirio ga je bio, za trenut. ima u svetu neka skrivena lepota, koja se svud može naći. rusija je to, u koju se i engleska pretvara, kad je zavejana. pojedine, tako različite, zemlje, razna doba godine, sjedine se u neku sličnu, sasvim sličnu sliku, te noći. kako je čudno te noći, odjekivao i sat, koji je odzvanjao sa tornja parlamenta u londonu. kao zvono u sankt petersburgu, u njegovom detinjstvu, u crkvi, iza obale, na nevi, gde su stanovali u svojoj velikoj kući. ništa se u kući tih stranaca, međutim, idućih dana, ne menja. sneg svaki čas nastavlja da pada. iako je to neverovatno, te godine, u mil hilu, bio je svega jedan limar, a cevi vodovoda, po kućama, pucale su i u novoj godini kad se smrznu. opštinski oci su onda rešili da se voda zatvori, uopšte, po kućama, privremeno, pa nije bilo vode, ni u nužnicima. većina stanovništva odlazila je na stanicu, po vodu. tamo, kod česmi, stajao je, danima, dug red ljudi i žena, i dece, pa se vraćao sa tih česmi, noseći vodu u kantama i ćupovima. na snegu, predveče, to je, katkad, ličilo na stare slike zime, u kini. u toj povorci vodonosača i vodonoša, pojavio se bio i taj stranac, koji nije bio poznat, dotle. u nekom pohabanom, skupocenom krznu, kakvog u engleskoj nema, i on je čekao, i stajao, u dugom redu, pred česmama vodovoda. sa dva suda, koji su ličili na neku vrstu bivših kanti benzina. stajao je ćutke. sa nekim tužnim izrazom lica. nekud daleko zagledanim očima, kao da je svet , san, a ne java. imao je, očigledno, beskrajno, strpljenje, a kad bi, na poledici, nastala gurnjava, davao bi svakom mesta, sa osmehom na licu. delio je dakle i dobro i zlo sa ostalima. katkad se čak nudio, da ponese sud, i drugima. govorio je engleski dobro, ali sa nekim čudnim, mekim, melodioznim, izgovorom reči, tako, da su, katkad, bile kao nerazumljive, jer je u tim predgrađima londona, čak i filološka fantazija urođenika, ograničena. oni su mu obično odgovarali, samo rečju. odista. indeed. u jasnom osvetljenju staničnih lampi, sad, svet je tog čoveka mogao da posmatra izbliza. posle se pričalo da je lepog, visokog, stasa. neki šašav čovek koji više nije mlad, ali koji diže svoje kante, pune vode, kao da su igračka. tek, u hodu, kad ih premešta, pokazuje se šeprtlja, tako, da je sa njim, katkad, mnogo smeha. ono što im se nije dopadalo bilo je da je promenljiv. katkad bi bio neobično ćutljiv i nije odgovarao onom ko ga nešto pita. drugi put bi, nabusito, davao savete, pri točenju vode i dizanju tereta, kao da zapoveda. sa podsmehom, i vidnim prezirom. svet je, posle nekoliko dana, opet, počeo da ga se kloni. katkad je prolazio kraj onih, koji su pokliznuli, i prevrnuli se na poledici, bez ikakvog saučešća. bio je i tako čudnovatog lica. bilo je lepo i plemenito, ali bi, posle osmeha, postalo kao od leda, a već na prvi pogled odavalo je tuđina, među njima. lica ljudi u mil hilu nisu, inače, baš lepa, ali su vedra, a često i nasmejana. sva bi se ta lica stanovnika mil hila, razvedrila, pri tom donošenju vode sa stanične česme, iako su bila crvena od mraza. za taj svet u predgrađu londona, gde se nikad ništa novo ne događa, to donošenje vode izdaleka, bilo je neka vrsta iznenadnog, neobičnog, doživljaja. bilo je povod za nekoliko novih brakova, a, što se nije znalo, i nekoliko brakolomstava. kao što je to lov na lisicu, među engleskim aristokratama. za stranca među njima, međutim, to je bila, očigledno, velika dosada. taj čovek je imao, tih dana, na licu, izraz tuge i beznadežnosti. pahuljice snega zadržavale su se, duže, na tom licu, nego kod ostalih, kao kod nekog smrznutog čoveka. taj stranac nije bio različit od ostalog sveta samo po svojim krznima i čizmama. bio je različit i svojim, nežnim, crtama, lica, i uzvijenim, jako rumenim, usnama, a najviše bradom, koja je bila crna, a drukčija, nego u domaćeg stanovništva. uostalom, u to doba, samo su dva mornara, iz mil hila, koji su dolazili na odsustvo, nosili bradu. najupadljivije u licu tog čoveka bila su dva velika, crna, oka, koja su sjala, kao da u sebi nose zrna zažarenog ugljena, ili crnog dijamanta. bled, visoka čela, imao je plemenitu lepotu lica ruskih severnjaka, koju je kvario samo azijatski kukast nos, koji je ličio na kljun tica grabljivica. kad se saznalo da imaju među sobom jednog rusa, a ne poljaka, jedan od mornara, na odsustvu, rekao je, da mu se na licu vidi, azija. a mesar je, posle toga, na zastavici, što se u kobasice mušterija zabadala, napisao. mr. coss. cossack je značilo. kozaka. mušterija nije taj natpis, videla, ni znala, ali bi ta sala, među kalfama, pri podeli kobasica, izazvala smeh, uvek ponova. sasvim se taj svet drugače ponašao prema ženi tog stranca. kad bi ona došla kod mesara, po kobasice, ili kod piljara, po kupus, iako je i toga malo kupovala, njoj bi se sve donosilo, i predavalo, kao da je princeza. bila je jako omiljena. lice tog tuđinca bilo je oholo, a u mil hilu se traži nežnost, koju englezi nazivaju. kindness, a koja se traži, od svakoga, svaki čas. kao uteha u životu, kao dobrota. iako svi znaju, da su obećanja ludom radovanja, a ta dobrota, proračunata. jedino su mališani mil hila imali najlepše mišljenje, o tom strancu, i voleli ga. a prema njima, začudo, i na tom se licu javljala promena. razumevali su njegov govor, na engleskom, savršeno, i govorili, da lepo priča. jednom je bio zagrlio jednog mališana, u parku, i nudio ga šećerlemom, i poveo u šetnju. jedna starija žena, kad je to videla, ustala je sa klupe, i tražila, da se ostavi deteta. nije ga poznavala. takve nežnosti, prema jednom mališanu u parku, izazivaju, u londonu, sumnju. posle uzbune, oko zamrzlih cevi vodovoda, i strankinja je bila postala predmet razgovora među domaćima. kad bi je svet primetio, na stanici, sa njenim kutijama, svaki joj je prilazio, i nudio se, da joj kutije ponese. sad, kad je svog muža sačekivala, sa vode, u vratima, prolaznici su je češće viđali, i u domaćim haljinama, pa se, sve češće, pričalo, da je to vrlo lepa žena. nosila je neke plave, utegnute, čakšire, u kući, koje su u engleskoj bile stigle sa amerikanskim vojnicima. a njena kosa, i njen lik kamenih kraljica, kao sa krunom na glavi, iz srednjeg veka, postali su bili sve češći predmet razgovora, muževa i žena. imala je, sem toga, i krupne, irske, zelene oči, kakvih u engleskoj nema često. naročito oni prolaznici, koji su je videli u vratima, kad bi visoko dizala sveću, pri dočeku svog muža, i njegovih kanti vode, počeli su da pričaju, o raskošnoj, a lepoj, punoći, njenih udova, i njenog poprsja, ne znajući da je to obična lepota ruskinja. dok je lice njenog muža bilo, lice čoveka koji je umoran od života, lice te žene bilo je puno neke želje, da bude vesela. u tim malim naseljima, oko londona, muškarci, i kad su neoženjeni, imaju retko priliku, da vide lepotice na pozorišnim daskama, ali svi ti radnici, koje zovu radnici sa belom kragnom, vide, bar jednom u godini, o božićnim praznicima, predstave pantomima. za te pantomime bira se naročita vrsta glumica. ona oličava gorskog cara engleske, neobično omiljenog kod naroda, ajduka, koji se zvao, kažu, robin hud. njega, na pozornici, igra, uvek, žena. ta glumica mora da ima naročitu lepotu, i privlačnost, udova, iako su te predstave, u stvari, predstave za decu. muževi, ujaci, dede, međutim, ispunjavaju, pored dece, predstave takvih pantomima. glumica koja igra robina huda, pojavljuje se sa golim nogama, do kukova, a poprsje njeno, u svilenom prsluku, srednjeg veka, sa dojkama, poluotkrivenim, kao korpa voća. naročito se ceni glumica u toj ulozi, ako je lepa, s leđa. ti siromašni muškarci, koji takve žene nemaju, a priželjkuju, katkad pokazuju jedno drugome, slike takvih glumica, uz uzvik sladokusca, koji glasi. ala je to kuja. what a bitch. iako je reč pogrdna, ona je, u stvari, izraz divljenja. kuja tu označava ženu, kakvu u tom svetu, retko ko, ima, nešto divno, nešto milo, nešto strano, među običnim ženama. za kojom bi se ludovalo, koja bi mogla sve da zaludi. njoj, dabogme, to nisu, glasno, rekli, i ona nije znala za takvo mišljenje muškaraca mil hila. ljudi nisu mogli razumeti šta ona govori, jer se bilo čulo, da sa mužem govori francuski, i neki jezik, koji niko znao nije. katkad im se čak činilo i da se svađa sa mužem, plaho, pa su prolazili brzo, da to ne čuju, iako su supružnici, i u engleskoj, na bračne svađe navikli. sećate li se, nađa, onog gardijskog oficira, u holu hotela, park len, kako stoji, nepomično, sav crven u licu, dok mu žena udara dva dobra šamara, na očigled celog sveta? to mrmlja taj glas, koji kroz ovu priču govori. da su, međutim, prolaznici mogli razumeti, ono što ta žena u vratima odgovara, brzo bi uvideli, da ti supružnici nisu u svađi, nego da je reč, o kantama, o vodi, o zimi, i ljubavi. pisci romana znaju sve jezike, pa mogu da kažu, i ono, što stanovnici mil hila nisu razumeli. stranac je, kad bi stigao pred svoja vrata, u toj zimskoj tišini, spuštao svoje kante, u sneg, da se malo odmori. da se izduva. put je bio klizav, a na takvim putevima svaki muškarac, koji je prešao pedesetu, mora to da primeti. počeo bi da mlatara rukama, kao što mornari mlataraju, kad telegrafišu, sa broda na brod, morzeovim znacima. tog večera, na primer, žena mu je doviknula, plačevno, ruski, ovo, što sledi. ne mogu više da vas gledam, kako se mučite. ovo je strašno. ova zima neće nikad prestati. nikad se više u pariz nećemo vratiti. nikad više izići iz ovog ćumeza. ja znam da je ovo kraj. ostavite te proklete kante. vidim da vam je teško. kao da je zato zastao, da čuje taj glas, da čuje te fraze, koje je bio čuo i pre, čovek se smeje, tiho, pored svojih kanti, raspoložen, veseo, kako ga stanovnici mil hila nikad nisu videli. a odgovara toj ženi kao da detetu govori. šošo. nije to ništa. nije to tako teško, kao što vam se čini. nemojte da vas vide da ste zasuzili. i drugi, kao što vidite, idu po vodu, pa nose, i više, od mene, po dvatri ćupa, a ima ih i sa loncima. život je uvek bio ovakav, samo mi to nismo znali. sad znamo. nesreća nas je sustigla, iznenada. ima tamo na stanici i starijih od mene, koji dolaze po vodu. ima i dece. nije meni ovo teško. nećete da priznate, pozliće vam. čovek se na to već glasno smeje. zašto da mi pozli, baš meni? toliki, ovo veče, u mil hilu, nose ove kante, a nose i druge koje su teže. možete li da zamislite to, na celom svetu? london je pun nosača, a pre je bio još puniji. setite se one table, preko puta hotela park len, u kom smo stanovali, kad smo došli? nameštena je od strane jednog lorda. da se nosači mogu stojeći odmoriti. kao starci, na klupi. zatim, kao da je željan da pokaže, da mu ta uloga nosača, nimalo nije teška, podiže svoje kante i unosi ih u kuću. bili su živi sahranjeni sneg je, idućih dana, u sumračju, počeo da veje. sve se, kad se pogleda iz te kuće, kroz prozor, beli, kao u rusiji. bili su živi sahranjeni. kad bi se, uveče, napili toplog čaja, i najeli hleba, sa margarinom, i ugrejali šake, na toplim šoljama, ležali bi opet u svojim posteljama, kao mrtvi, u mrtvačkim sanducima, nepomični. ni njihovi zagrljaji nisu više bili tako česti, kao pre. ni ta tišina i mir u kući, ne traju, međutim, dugo. nađa, željna bar ljubavi, u tom bednom životu, primećuje da joj je muž ohladneo i prema njoj. pita se, u sebi, da li je možda željan neke druge žene, ili počinje da stari? a zna da, opet, misli na samoubistvo. katkad joj, tiho, mrmlja, stihove njekrasova, o poginulima u ratu, koje je bila, čula, toliko puta, od ludog barlova, koji je, sad već, i pokojni utešitsja žena, i druga lučšij drug zabudet. utešiće se žena i druga će i drug zaboraviti. a to je znak da je kraj njihovih, beskrajnih, razgovora, prekodan, i da je rjepnin željan da se ćuti. treba otići sa ovog sveta. tada, pre nego što zaspi, u ćutanju, oboje žive u prošlosti. ona se seća prvih godina njihovog braka, a on rusije. postoje, oboje, samo u toj svojoj prošlosti. nisu više, tako reći, ni živi. žive u londonu, kao neki tuđ život. otkad su zapali u tu bedu, osećaju, koliko su usamljeni, u tuđini. u svoje kuće se ne mogu više nikad vratiti, o svom ocu, i svojoj majci, oboje, više nemaju nikakve vesti i ne znaju ni, da li su još živi, ni kako su završili? crveni krst ih uzalud traži. a tako ih često sanjaju. rjepnin, skoro svake noći, hoda po nevskom prospektu i priča joj, tužno, ujutru, o tome. stoji na ulici i prašta se od onih, sa kojima je proveo veče. barlov ga, do kuće, prati. sutradan, kad se probudi, muž joj priznaje da je bio na igrankama, u snu, sa nekim ženama, koje ona ne poznaje, i da je igrao sa ćerkom pukovnika konovalova, svojom prvom, dečačkom ljubavi. nje, nađe, tada u njegovom životu nije još bilo. ona mu priča kako je učila da jaši, sa braćom, i kako, u snu, na konju očevom, juri. oba su joj brata poginula. mrzi njekrasova, i, te stihove, koje njen muž spominje tako često. leži, iznemogla od obilaska radnji u londonu, gde nudi svoje lutke, pa leži na postelji, katkad, sasvim kao neko telo koje se udavilo, u moru, pa je izbačeno plimom na obalu, mrtvo i hladno. a samo noge, ukrućene, još prelivaju talasi. kroz mrak te sobe, na spratu, iznenada, preko nje pretrčava zrak svetlosti, nekog fara auta, koji prolazi njihovom ulicom i nastavlja svoj put, u snegu. ona se onda trza od tog zraka, koji joj, kao neka zmija, brzo, puzi, preko grudi, i nestaje u tavanici. uostalom, i oni su zaboravljeni, to i sam mora da je zapazio? pre dva dana, u crkvi, njenog oca, pop, iako je to plaćeno, nije ni pomenuo. knjeginja bagracion nije joj čestitala ni novu godinu. ni galjicini. oni ćute u svom podrumu prodaju antikvitete. nju su zaboravili svi. ni on, njen suprug, nije bolji. nema stida. zaboravio je i to kakav je danas bio dan. na današnji dan, pre dvadeset i šest godina, venčali su se u atini. kao u nekoj sentimentalnoj komediji, on skače iz postelje, pada na nju, pa je ljubi. kao promenjena, međutim, ona se izvlači iz njegovog zagrljaja, pa se uzdiže i govori, kao i on, promuklo, u mraku. mi smo kolja, došli u london, tako radosni. kad je goreo. iako je goreo. ti si deklamovao da će celu evropu obasjati tim svojim plamenom, pa i nas. ti uvek lepo govoriš. rekao si mi, da je dobro, što je engleska, sad, sama u ratu, jer će to, i za nas dobro biti. trčkarao si ovde po ulicama, da gasiš kuće ovog sveta i nisi hteo da provedeš, ni jednu noć, van londona. zvao si to. moskva gori. rusi je neće napustiti. muž joj onda, poluglasno, tužno, kaže, dok opet leže na svoju postelju, da se prevario. da nije znao šta ih ovde čeka. da mu to treba oprostiti. naterao si me da ćutim, i trpim, i onda, kad su, pod našim prozorima, otvorili stanicu sa benzinom. nismo se iselili. govorio si da ostajemo na šipki. rusi ostaju na šipki. dok smo imali novaca, nismo, ni od koga, milostinje tražili. ni sad je nismo tražili. tražio si rada. zašto ti ga ne daju? zašto se ovako ponašaju prema tebi? šta je tvoja krivica? zašto ništa ne možeš da nađeš, bar za krov nad glavom? nisam darling, od onih, koje oni zovu. ,korisni, useful. a da smo izvršili samoubistvo? sve bi novine pisale o tom. bilo bi im žao. ne bi, nađa, ne bi. jesu li pisale, kad se ubio surin? tarnovski mi kaže da, oni, imaju, već devetoro mrtvih, pa ništa. je li bilo u novinama? to se ovde krije. a znate li šta bi rekli, i kad bi se pisalo o tome? šta kažu, zašto ljudi vrše samoubistva? zato, kažu, jer im se poremeti bilans. tako kažu. dabogme, ne u banci. u mozgu. kao i mnoge druge strance, kad dođu u london, to uzbuđuje i tu ženu. ona se zgraža da se, u engleskoj, tako, tumači samoubistvo. nju prelazi jeza, kaže, kad čuje, kako se on, u poslednje vreme, smeje, svemu. ona se trza, noću. boji se da je jednom ne ubije u snu. muž joj onda, nežno, šapuće, da toga ne treba da se boji. barlov je ubio ženu, a zatim i sebe. on to nikad ne bi mogao. njegovu sirotu ženu takvi razgovori dovode do očajanja. ona prebacuje, blago i tužno, mužu, da je već više od godinu dana lagao. da će dobiti pomoć od nekog društva, koje imaju poljaci, oficiri. od udruženja ruskih monarhista. od udruženja nekih, engleskih, žena, koje su osnovale. klub boraca za individualnu slobodu. svega je toga bilo u engleskoj. nisam te lagao... dok nisam ostao, kao prosjak, na ulici, u oluku, mnogo što šta nisam znao, o londonu. a sad znam. sva su ta dobrotvorna društva, ovdje, ono, što francuzi zovu. facade. žena onda reda mužu sve što je bio, pa pita. zar sve to ništa ne vredi u londonu? kako je moguće da ne može da nade, već više od godinu dana, nikakvu zaradu? obećavaju. obećavaju. galjicinu je za sve nas obećano. pitanje je u novcu. novac ima, u vremenu u kom živimo, snagu sunca, snagu, koju suze više nemaju. sreća ljudska je sad u novcu. englezi su od trgovine načinili religiju. kad se u londonu pita, ko je ko, koliko vredi ko how much is he worth misli se. koliko ima? koliko funti? a mi, u ruskoj emigraciji, sad, ne vredimo ništa. ne može biti sreća u novcu. i ovde žive ljudi. i ovde ima suza. novac ovde, darling, ima moć grmljavine i groma. toplotu proleća. nisu englezi krivi što smo im mi, na azovu, verovali. bajku o londonu. tome je vreme prošlo. jesi li zapazila šta ovde liči na violu, na harfu? na gondolu? kaligrafski znak za funtu sterlinga? ovde je svaki, već u detinjstvu, čuo tu harfu. a mi smo im verovali kao mužik mađioničaru na vašaru. zašto nas onda zavaravaju? zašto nas lažu? moje žensko dobrotvorno društvo, stalno obećava. stalno ponavljaju, na svakoj sednici .help, help, help, sreća je tu, možda, iza ćoška, a posle ostavljaju, kad dođu u posetu, tin, konzervu, supu. stalno drže neke sednice sa nama. knjeginja bagracion mi kaže, da stiže pomoć iz amerike, uskoro. nađa, nađa, pa treba im vremena, dok pripreme taj posao. treba da se odmoriš, da zaspiš. ti si umorna i gladna. živci ti popuštaju. zašto nas lažu. zašto nas ponižavaju? ne lažu. oficir nigde nije riba u vodi, kad izgubi otadžbinu, nego riba na pesku. englezi nam priznaju slavu. u nama se klanjaju celom čovečanstvu, kao što se dostojevski prostitutki klanjao. samo ne znaju kako bi, u svom knjigovodstvu knjižili vernost savezničku. na svom tronošcu, ovde se, nađa, svaki knjigovođa, blagajnik, oseća, ravan, nelsonu. samo primitivni narodi cene oficira. ovde cene sterling. a mi toga nemamo. sve je potopljeno u azovu. celi flot je odvučen u afriku. šta si donela u englesku? jednu knjigu, puškina. ni minđuše nisi imala. ostavila si ih u parizu. kamo sreće da smo ostali u portugalu. tamo sija sunce i prosjaku. tamo bi sad mogao biti bar vratar, u nekom hotelu. ovde ti, ni to, ne daju. moj muž je, kažu, aristokrat. nešto je bolje zaslužio. treba da čekamo. sreća je možda već tu. iza ćoška. pitaju me, što nismo ostali u parizu? svud me za pariz pitaju. gde sam naučila da pravim lutke, pitaju. u parizu? to je jedina varoš koju cene. njen muž se, iznenada, smeje, na to. kao da je veseo. pa zatim brblja, valjda da bi i ženu razveselio? priča kako mu poljske diplomate, sa kojima su, u konvoju, došli u london, pričaju, da su prostitutke u londonu, sve, tobože, francuskinje. tako su im englezi predstavili stvar. među njima nije bilo engleskinja, tobože. englezi neće, ne mogu, da poveruju iznenade se, kad im se kaže, da ovde, među prostitutkama, mogu naići i na decu, englesku, čak i maloletnu. to je koješta. to nije koješta. to je tako. veliki ugled pariza, u londonu, nije ništa novo. već ga je i šekspir znao. ja tražim ovde engleski puding, engleski sapun, koji je moj otac voleo, a oni mi nude neke ofarbane, šarene kolače, pa kažu, da je to francusko. sve je bolje što je francusko. hleb je, jedino, kažu, kakav je bio u beču. i meni se svi hvale da su bili u parizu. da tamo, na leto, idu. svi hoće da govore sa mnom francuski. čim čuju da znam nešto o francuskom kroju, pitaju, da li su moje lutke, po francuskom kroju? kad im kažem da sam ruskinja, neće za moje lutke ni da čuju. to je, zato, nađa, što u životu engleza i engleskinja, pariz igra ulogu, koja je romantična. englezi i engleskinje moraju da rade, i u londonu, razume se, sad, po bankama, preduzećima, fabrikama, zajedno, ali se ne mešaju. nemaju ljubavnih avantura, zajedno. to se ovde ne radi. u istom preduzeću. uzdržljivi su u istom preduzeću. parovi se tek posle, krišom, sastaju, a žele da to bude u parizu. ni na brodovima, pri prelazu kanala, još se ne poznaju. tek kad u nekom malom hotelu, u parizu, čim iz voza iziđu, legnu, u postelju, engleskinje počinju da viču. ou, ala je lepo. how wonderful. to ste vi izmislili. to je glupo. nisam. ordinski mi je to pričao. sami englezi pričaju. oni su stidljivi, ovde, u dobrom društvu. međutim, vrlo su temperamentni kad iz engleske iziđu. vele, to je u nedelju. kad se u ponedeljak vraćaju, to je prošlo. parovi se razilaze već na brodu. ne poznaju se. kriju. a vrate se kao da nikad ništa nije bilo. eto zato vole pariz. kao svaka žena, ni ta žena, međutim, ne voli, ono što je skaradno. to je koješta, kaže. nema pravo. englezi su najbolji muževi na svetu. verni su u braku. to je tačno, samo što ti puritanci, s vremena na vreme, gube glavu. siluju ponekog mališana. zakolju poneku devojčicu. pune su novine toga. ne mogu da odole svom burnom temperamentu. ne mogu da razumem tu grozotu. razumem da, zver, životinja, napadne poneku djevojčicu. ima toga svud na svetu, ali zašto da je posle ubiju? to je svoje vrste uživanje, kažu lekari. ti vulgarni razgovori zamaraju sirotu ženu i ona oseća neki strah, i gađenje od ljudi, i ljubavi, u tom polumraku. ona pokušava onda da zameni sveću, koja gori u čiraku, i treperi, kao da će svaki čas da zgasne. san, zatim, počinje da hvata i nju, i, ona govori, tiho, i sanjivo, kao da šapuće nekom, koji treba da joj bude blizu. znam ja da je nama došao kraj. juče nisam uspela da prodam nijednu lutku. kad im kažem ko smo i kako se patimo, neće moje lutke, ni da pogledaju. stići će, uskoro, vrlo lepe lutke, koje u nemačkoj izrađuju. rat je prošao. ne treba im lutka koju raseljena lica izrađuju. šta imaš da im se ispovedaš, kosi. mi, ruski emigranti, bili smo salonski lafovi, ovde, ali, u prošlom stoleću. u prošlom veku, rusi su, za sebe, zidali, na francuskoj rivijeri, i crkve, u dragom kamenju, da imaju gde da se pomole bogu, kad polaze u monte karlo, na kockanje. a kad je rus igrao, u kockarnici, u monte karlu, to se čulo, kao što su se ruski topovi čuli, kad su grmeli u sevastopolju. gubio bi zlatnike kao neko brdo. sad smo kao i poljaci, ovde, sto godina u zakašnjenju. kolja, molim vas prestanite sa vašim šalama. otidite, nađa, molim vas, pred hotel dorchester,sa ordinskim, neka vam pokaže kako poljaci, pukovnici, koji su ratovali na strani engleza, dolaze u hotel, u kujnu, pod komandom, svečano, da čiste srebro. niki, prestanite sa glupim šalama. to nisu šale, nađa, kaže joj muž tiho. ja sam ih video. njegova žena onda, jetko, uznemirena, počinje, prvi put, da mu prebacuje, da je pre, drugače, govorio. obećavao je da će dobiti mesto, da će prodati svoju knjižurinu o lovu u sibiru. obećavali su i njemu. obećavali mnogo. međutim, sad zna, da u londonu i usedelice pišu. knjige pišu i ćerke ministara, lordova, generala, a rade vredno, i jeftino, u izdavačkom preduzeću. kao njihove babe, nekada u lankašeru, u nekoj tkačkoj radionici. ordinski ga, kaže, nagovara, da se upozna sa tim damama. da radi sa njima. na 50 50. treba da odete, još jednom, u ministarstvo rada, majoru. princeza joj je rekla, da taj major, gardner, mora, mora, da im nađe zaposlenja. uzalud ću ići, nađa. išao sam i našem limaru, ovde. on kaže da me ne može primiti bez upisa u limarsku školu, a da bih mogao u tu školu, treba prvo da budem zaposlen kod nekog limara. sve je kod njih ludo i smešno i besmisleno. nije, nego, na taj način, uštede nekoliko godina, na šegrtu. da niste ostavili svoju violinu u portugalu, sad bi, možda, i ovde, mogli da dobijete neko mesto, u orkestru, u nekom noćnom lokalu? da zaradite bar koliko nam treba, za krov nad glavom. i to bi bilo teško. on je seća jednog starog jevrejina, koji je svirao na ulici, prekoputa kuće u kojoj su stanovali, u kingsrodu. jednom se pred njim zaplakao. nekad je svirao, u beču, u jednom čuvenom orkestru. sad ne može da zaradi, ni toliko, koliko mu treba za jelo. pati od grčeva u prstima. uostalom, i da ne pati, ono što on svira, sad neće ovde, da sluša, niko. suviše je klasično. tužno. tog dana, rjepninova žena naročito je ogorčena. priča, sa suzama u očima, kako je, u bondstritu, pred radnjom koja se zove sulka,srela opet onu svoju, punačku, riđokosu, poznanicu, engleskinju, sa kojom su se bili upoznali u monte karlu, jednog leta. ta mlada devojka imala je oca na vrlo visokom položaju. došla je u francusku u društvu jedne cvrcnute amerikanke, koja se zanimala traženjem kvadrature kruga. ko bi plaćao za smeštaj raseljeničkog kora poljaka? engleskinja je bila bogzna kako srdačna prema nađi, na moru. a kad je srete, pre pet godina, u londonu, otpevala joj je čitavu poljsku i rusku himnu, narodima koji su udarili hitlera po nosu. da se vide. da se viđaju. tražila je od rjepninove žene broj telefona. raduje se da je vidi u londonu. its wonderful. pa jesu li se videle? je li telefonirala? danas su se srele u pomenutoj ulici. pa? okrenula je glavu. pa možda te nije poznala? možda se uplašila i od tvojih kutija? svaki beži od bede. poznala je ona mene, i te kako. okrenula je glavu. a sećaš se kako mi je prišla, prvi put, kad sam sa ordinskim bila. ljubazno. bogzna kako. treba da dođem. treba da se viđamo. lažu, uvek lažu. muž pokušava onda da umiri uvređenu, ogorčenu, ženu. treba preći preko toga. ne treba takve pojave primati srcu. englezi se ponašaju u inostranstvu, onako, kako se u engleskoj ne ponašaju. a nijedna žena nije ista, na raznim tačkama zemaljskog globa. engleze, kao i ruse, zanosi pariz, zanosi rivijera, zanosi monte karlo. italija. vino. hoće da se žene. odmah. engleskinje u italiji, padaju. kad se vrate u englesku, sve to zaborave. to je bio šekspir. san jedne letnje noći. kolja, prestanite. nisam joj se ja nametala. ona je vikala kako je to divno, da me vidi u londonu. da me je srela u londonu. to je bilo poznanstvo, na moru. bilo pa prošlo. srela vas je u ratu, a rat je prošao. žena mu onda priča da je nju, naročito, iznenadilo, da se ta engleskinja i njena prijateljica, koja je amerikanka, ne sećaju više, ni rusa, ni poljaka, u nici, ni ranjenika, ni plača dece, pa ni mora, jedrilica u noći, ni mesečine. pitaju samo šta radi mustafa? da li zna gde je mustafa? rjepnin se jedva sećao i te engleskinje, a još manje njene prijateljice, amerikanke, a najmanje nekog mustafe. ko je to? žena ga onda seća jednog, lepog marokanca, koji je u monte karlu imao malu radnju suvenira i kuvao vanrednu kafu. imao je neku magijsku moć da se dopadne strankinjama, koje su se kupale u moru, a uveče kockale u kasini. iako se tog čoveka nikako nije sećao, rjepnin ućuta. kako je to čudno? mrmljao je u sebi. toliki rat. tolike ljudske suze. tolike ljubavi. a sećaju se mustafe. more je, tu, ispod monte karla, divno, čempresi su divni, nebo plavo. a jedrilice su još lepše. zvezdano nebo. sve do korzike, more je tako lepo. kad je, u sebi, izgovorio korziku, seti se napoleona duž mora je bilo bezbroj bolnica. a sve se to produžavalo, u plavetnilo mediteransko, u nebo. glob je veliki. a one pitaju za mustafu. bio je zamuknuo u naporu da se seti, kakvo je lice te amerikanke i te engleskinje, koje je uz put video. bio ih je zaboravio. sveća na stolu, kraj postelje, bila je počela da treperi i da se gasi. a počela je i da se dimi. žena mu se, najzad, smiruje, stišava i podseća ga da je ponoć davno prošla i da i on treba da zaspi. sanjiva je. nju sutra opet čekaju lutke, da ih nosi na prodaju, u london. to njen otac i njena mati, zaista nisu mogli predvideti, kad se rodila. kao ni njenu udaju za njega. poluzaspala, ona još kaže nešto što nije očekivao. da bi trebali da odu u keniju. tamo je sve jeftino. dodaje tiše, ali čujno. niki, zašto ne tražite keniju? šošo, to nam ne bi dali, ni kad bih molio. treba neko da plati put, do kenije, a mi više novaca nemamo. pravo je čudo da sam uspeo, da stignem dovde, milošću poljaka. anglikanska crkva, ali sa amerikanskim parama, plaća još, pokatkad, raseljenima, put u keniju. ali bira mlade ljude od mene. koji će to odraditi i vratiti dug. ja sam star za to. dačes kaže da tamo možemo kupiti farmu. jesi li joj rekao da u banci imamo još samo 30 funti? čemu to, šošo? ti znaš da ima poslovica. da sit gladnom ne veruje. imaju i englezi tu poslovicu, koju sam i ja u detinjstvu, slušao. ali da se to i na mene može odnositi, nisam znao. sad znam. tišina je, međutim, bila, polako, obavila, kao somotom crnim, i tu sobu, i te postelje, i tog čoveka, i tu ženu. tišina, mrak, polako ulaze i u tu kuću. čovek još jedva vidi crte, na ženinom licu. a ona, ćuti sad, pod jednim sibirskim krznom koje je, od godina, olinjalo, ali još toplo, kao što su tople, zveri. njen muž još nije zaspao, izgladneo, pa joj tiho navlači to krzno, na desno rame, koje je bilo otkriveno, a zatim i sam spušta, kraj njenog ramena, na postelju, svoju glavu. zbilja, kaže sebi, poluglasno, zašto ne tražim da nam pomognu, da odemo u afiriku? tada se na mračnim zidovima te kuće, u kojoj spavaju, otvaraju, kao neki daleki otvori i vidici. čoveku se čini. u polumraku, da, kao na nekoj velikoj, geografskoj karti, na zidu, vidi afriku, i njen oblik, ljudskog srca, koje je ogromno. i toplo. kad je to priviđenje nestalo, njemu se čini da vidi, kao kroz neku maglu i paru, jezera i džungle, a zatim neku visoku planinu, koja je valjda kilimandžaro, koji je učio u detinjstvu? ili su to, takozvana, mesečeva brda, u keniji? zarasla gigantskim biljkama i šumama, iznad plavih jezera. pita se, je li to, zaista kilimandžaro, u nekom ružičastom mraku, nad kojim je vidno nebesno plavetnilo, i sneg, na vrhu? otkud to sad u njegovom životu? kao da neki ogromni oblaci ulaze, iz afirike, u njegovu sobu, u tu vlažnu kuću, pa prolaze i kroz njihovu postelju. u daljini se pojavljuje i žuta, bezmerna, afrička, savana, a gazele sa belim pegama na rebrima preleću, preskaču. tako, da mu se čini da će mu, u skoku, dodirnuti čelo. najzad, kao da i neke žirafe pružaju svoje dugačke vratove, čak na njihovu postelju, u mil hilu. dok sveća dogoreva u čiraku, čovek još vidi svoju ženu, u polusnu, kako leži kraj njega, zaspala, kao što bolesnice spavaju. sa rukama, koje su spale sa kreveta, dok joj još jedino glava počiva, na jastuku, zavijena u njenu bujnu kosu, koju nosi, kao krunu. on onda ustaje, tiho, podiže sa ćilima njenu ruku, a namešta i njenu glavu na jastuku, da ne leži tako kruto, kao što samrtnice leže. a spušta se na kolena, pa joj ljubi drugu ruku, kao što to glumci rade, kad predstavljaju molitvu. zna da je zaspala gladna. čun u versalju idući dan, ta žena provodi opet u londonu. pokušava da proda svoje lutke. muž joj, dotle, hoda, kao sumanut, zavejanim putevima mil hila, i uči. sprema ispit za hotelskog pisara. tek kad sunce počne da zalazi, i da pada kao neki balon mongolfijera, lagano, na zemlju, iza crkvenog tornja predgrađa finčle, koje se iza brda vidi, rjepnin odlazi kući da pripremi ženi malo kupusa, i čorbu od krompira, u koju spušta, pažljivo, male komadiće, bekna. bekn dobija, jedanput u nedelji, pa su tada sitiji, i, lakše nalaze sna. tog potomka nikite rjepnina, feldmaršala, koji je ušao u pariz sa kozacima, nije bilo slomilo, to, što je izgubio imanja, kuće u petrogradu, zemlje u naberežnjaji, niti, to, što se potucao, sve siromašniji, po evropi, kao i toliko hiljada drugih, ruskih, emigranata, posle prvog svetskog rata. slomilo ga je, to, da im se život, kad su iz rusije izišli, pretvorio sad već godinama u neprekidnu samoću, bedu, besposlenost, kao neki strašan san, iz kojeg ne može da se probudi. nigde nije mogao da se skrasi, nigde ni da živi i zarađuje, kao drugi ljudi. život im je postao, ne samo težak, nego i čudnovat, besmislen, neverovatan. žena mu se, tog dana, vratila iz londona, dockan, sva uprljana i jadna. bila je pala, iz autobusa na poledici, nauznak. umalo je nisu pregazili. dok joj čisti led sa kaputa, i greje ruke, svojim rukama, ona ga posmatra, mimo, i kaže. bar bi jednom bio kraj. svemu. topao čaj i postelja, zatim, smiruju, polako, njene živce, i, ona mu priča, sa sklopljenim očima, tiho, kako su je podigli. u jednom trenutku, kaže, ukazalo joj se i njegovo lice. pomislila je kako će on, u ovakvom životu, bez nje? učinilo joj se kao da ima dete, sina, a ne muža. mdivani su našli milionarke u americi, pa su se oženili. vi, niki, kao da ste omađijani, ništa slično niste, ni pokušali. padamo sve niže. bolje bi bilo da me ostavite. bolje bi prošli, sami. ukazali ste mi se, onakav, kakav ste bili, u kerču, pri ukrcavanju, kad smo se prvi put videli. tako stasit, prav, miran, tako bled. jedini trezan u gomili pijanih, jedini miran među ludacima. a gledali ste me tako milo i tužno. stali ste mi na kuče, koje je ciknulo. kad sam zaplakala, progovorili ste francuski, ružno. psovali ste. rekli ste mi da ste navikli da psujete u ratu, pa da ne bi psovali ruski, što svi razumeju, psujete francuski. taj susret me je, niki, sasvim izmenio. osetila sam, da treba, da me lađa odnese, ali sa vama. biće mi bolje. sa vama je bilo od početka, tako lepo. udala sam se za vas tako rado, iako tetka to nije htela. bilo je i u parizu lepo. sećate li se, kolja? ljubili smo se, skandalozno, i u čamcu, na jezeru u versalju, i, čuvari u parku počeli su da nas osmatraju, kroz dogled. kao u nekom snu, ona se smeška, zatvorenim očima. što je najgore, šapuće zatim ruka me je bolela. pomislih kako ću šiti lutke, ako izgubim ruku? molim vas, niki, nađite stanicu milano. ne mogu zaspati. još uvek mi se čini da sam pregažena. svet oko mene bio se strčao, i vikao je. njen muž joj onda, kao nekom detetu, miluje, i greje, svojim dahom, ruku. zatim se trudi da upali i drugu sveću u čiraku i pokušava, na radioaparatu majora, da nađe stanicu milano. na rasklimatanoj sandučari kućevlasnika, koji se, kako su čuli, razvodi od žene, nameće se, međutim, neka druga stanica, a ne milano. neka muzika za igru, iz hotela sevoj, u londonu. a čuje se, glasno, i kikot parova koji igraju. docnije se upliće i neki, gromoglasni, govornik. neki prenos sa sednice ujedinjenih nacija. govori o pravu, na slobodu, svakog čoveka. rjepnin uzalud traži da nade italiju. on je u dugim, mračnim, noćima, te zime, kao slepi ljudi, postao, i zatvorenim očima, pravi majstor nalaženja stanica i hvatanja radiotalasa. katkad mu se činilo, u toj neobično dugoj i strašnoj zimi u engleskoj, u toj zavejanoj kući, da je postao radiooperator nekog broda koji tone na okeanu. to veče, međutim, milano, koji je inače brzo nalazio, ne može da nade, nikako. ironija, kojom prati sve što se sa njim zbiva, nije posledica neke obesti, aristokrate, što je sve izgubio, što je utonuo u more sirotinje koje ima, svud, na svetu. to je posledica čudnog bezumlja, u koje se njihov život bio pretvorio, baš zato, što su, sad, u bedi, u samoći, zaboravljeni. kao samoubice, oni vide, da će za njima ostati, zgrade, ogromna varoš, bezbrojne kuće, prozori, a da će oni prestati da žive. da moraju prestati da žive. a to, što ostaje, nikakve više veze sa njima nema. strašna je sitnica smrt njihova u londonu. ona je isto tako sitna, kao smrt nekog pregaženog mrava. to, što ne mogu više da žive u svojoj prošlosti nije jedino, što je čudnovato. još je za njih čudnovatije, da ne mogu da žive, ni u sadašnjosti. ne znaju ni od čega da plate krov nad glavom. a imali su dve palate u petersburgu. a ne mogu da žive, ni u petersburgu. ne mogu večeras, nađa, da nađem italiju, kaže ženi tiho, ne znam zašto? a kad čujem ove komedijante kako drže govore, kroz etar, čovečanstvu, dođe mi da tresnem ovaj stari aparat o zemlju. čujete li kako krklja, kako puca, kako mauče? govor iz ujedinjenih nacija, međutim, nastavlja se u aparatu. valjda da bi ga umirila, žena mu onda govori utešno i blago. ljubav je, niki, kao što vidite, samo u mladosti vesela, kao igre u španiji. sećate li se kako smo i mi, u monte karlu, bili ludi i lakomisleni? to je bila mladost. kad žena nema dece, i kad mladost prođe, u njoj se pomešaju ljubavni osećaji, pa i sestrinski, pa i materinski, ja sad živim samo za vas. ništa me drugo više na svetu, osim vas, ne zanima. ne mogu da te gledam, kako se mučiš. sećaš li se, kako smo rado došli u london? kad je london goreo. nismo ni sanjali kakve nas gadosti ovde čekaju. dobro je što budućnost još niko nije predvideo. ja bih bila poludela, da sam predvidela ovo. ovu bedu, ove obešenjakluke, ova poniženja, ovaj besmisao. ja ćutim, ali vidim sve to, kao i vi, i još više. nađite, niki, nađite molim vas, italiju. čitala sam u novinama da, tamo, otvaraju skalu. čovek se onda opet muči da, na domaćinovom radiju nade talijansku stanicu, ali je ne nalazi. ogorčen, kaže, da bi, kad bi mogao da čuje milano, sve bilo opet dobro. zaspali bi sa osmehom, kao kad su iz praga bili preseljeni u italiju. silazak sa severa na jug, nađa, najveći je doživljaj u ljudskom životu. čitave vojske, kad su prešle alpe, nekad, urlikale su, radosno, kad su ugledale italiju. vekovima je to išlo tako. mislio je da su to pisci romana pronašli. da je to preterano. sad zna da nije. za nas je, međutim, dockan, šošo. nekoliko stotina rusa živi, i sad još, u londonu. kako? ne znam. primaju neki novac. ja mislim da je to prljav novac. kad je čovek gladan, postaje sličan psu. reži, kad se i ostali okupe, da kost glođu. ja neću to. rjepnini ne mogu to. mi tonemo. ne znam više šta ću. svet prolazi kraj nas kao da smo već pali u oluk. kao što reka prolazi kraj davljenika, koji je lešina, nabubrio. niko nam više ni ne piše. ne znaju ni gde smo. znam da je i to, voleti skalu, smešno u doba u kom živimo. sećate li se šta vam rekoh? da je voleti talijanske opere, glupavo. učinio sam vam, ipak, po volji. otišli smo u skalu, kad smo stigli u milano. dobili smo karte koje nam je kuragin nabavio. pa sam se iznenadio. kako je to pevanje bilo lepo. neočekivano. kao da sam se vratio, sa ocem, u italiju, na proputovanju, pre više od dvadeset godina. sve je pevalo. i ta opera. i zidovi, i verdi, i tenori, i baritoni, i soprani. posle onih strašnih, valkirijskih, nordijskih, pevačica, koje sam slušao, na putu mom ocu, u finsku, posle ovih, ovdašnjih, sterilnih, pevačica, koje ciče i vrište, kako bi bilo lepo, moći, još jednom u životu, čuti, divni, mili, ženski, glas talijanki. kažu. verdi? smešno. banalno. pa dobro, ali to je naša mladost, to je tako lako, jasno, vedro, blistavo. vodopadi. fontane. a plač za prolaznošću, mladošću, ljubavlju. italija. sunce. ne mogu da nađem milano. njegova žena tad počinje da mu se smeje, tiho, pa mu skida, sa aparata, ruku, u mraku, pa počinje sama da traži italiju. odmah zatim čuje se kako plače, tiho. čovek se onda nadnosi na nju, kao da će i on da zajeca, pa ponavlja, mrmljajući. ne plači, šošo. kažu mi da još uvek postoji lista onih, u londonu, koje je sazonov preporučio. i mi smo na toj listi. to je ruski novac. ne plači. otići ću, sutra, galjicinu. otići ću i onom majoru. prijaviću se za svaki, i manuelni rad. ma kakav. ne plači. ne plači. grozno je slušati to. u aparatu se u prenos upliće i gospođa roosewelt.pominje pravo svakog čoveka. na ličnu slobodu, na zaradu, na slobodu štampe, i partiju. kad je pomenula pravo na zaradu, čovek tresnu šakom po aparatu, a, kao u nekom čudu, u aparatu nalazi onda milano. čuje se prenos iz italije povodom ponovnog otvaranja skale. kao da to znači spas, sreću, dobru vest, muž joj onda grli glavu i miluje kosu. šapuće da ne treba, nikad, očajavati. to je od oca naučio. nije očajavao, ni u ruskojapanskom, ni u svetskom ratu. oseća da će negde ipak naći nešto. nisu oni, nizašta, krivi. da zaradi bar toliko da ne moraju da moljakaju, da se ponižavaju, da slušaju kako ih lažu. ovde, englezi, čekaju da i poslednji nakit prodadu. ono što se ima u banci predstavlja, u engleskoj, svetinju, tajnu, da, ali, ne kad je stranac u pitanju. sačekali su da nas vide u bedi. valjda će nam sad, ipak, i oni dati nešto, za portira, za poštara, neku kolonijalnu ergelu? on će, sutra, opet, da moli, i rusku, carsku organizaciju. da li zato što je muž miluje, ili pod uticajem prenosa muzike, njegova žena se onda smiruje i šapuće. kažu mi, niki, da uskoro stižu, iz nemačke i italije, lutke, koje će biti vrlo lepe, pa ću izgubiti i tu moju, zlehudu, zaradu. gospođa surin je izbola oči, noću, radeći kombinezone i ženski veš, za firmu fortnum mason.umrla je pre mesec dana. zar je moguće da englezi sve to, mirno, gledaju? zar se ne stide ? on tog dana, kao da je to nešto novo, kao da je to, kao neki iskopan grob, pred sobom, ugledao, ponavlja. sami smo. ceo svet, i šav život ljudski, čini mu se različit, otkad je to pomislio, i uvideo. reći će joj nešto, što joj nije rekao. namešta sveću koja dogoreva pred ogledalom, pali jedan drugi patrljak, pa kaže, tiho. major mi je dao otkaz. moramo da se selimo. njegova žena, bila je legla na postelju, umorna od lutanja po londonu, i gladovanja, ali kad je to čula, viče, užasnuto. da se selimo? kuda da se selimo? on onda pokušava da je smiri poljupcima, pa joj šapuće. ne znam, šošo, ali da se selimo, moramo. tada opet otpočinje onaj njen tihi, večernji, plač, koji se jedva čuje, ali koji je užasno, slušati. kao kad bolesna deca plaču. taj plač on zna i već ga je mesecima slušao. koža mu se ježi od tog, tihog plača. trenutdva oseća da ga obuzima neko bezumlje. ustaje sa postelje i počinje da traži neki nov, veći, komadić, sveće, oko čiraka, a kad ga je našao, vidi i sebe u ogledalu. u nekim fantastičnim bojama i čudnovatim plamenovima, kao neko priviđenje. oprljio je bio, pri tome i prste, dok je palio nov komadić sveće i osvetlio sobu. pa sad sisa, od bola prst, kao što je, u detinjstvu, luše od šećera sisao. pitao se i sam kuda da se isele? misao da se moraju iseliti iz te kuće, bila je, međutim, toliko porazila tu sirotu ženu, da se hvata rukama za glavu, i ponavlja, kao što deca ponavljaju u mraku. kuda da idemo? kuda da idemo? tog čoveka, međutim, neka ludačka drskost, ne napušta, ni u takvom trenutku. kućevlasnik mu je otkazao za prvi april, a i da nije, i oni bi mu bili otkazali, za april. nemaju više od čega da kiriju plaćaju. ovako je, kao da su se dogovorili. april je daleko. molim te, kolja, ćuti. ćuti. zut. zut. dobro, dobro. ućutaću, ali ne valja klonuti, nikad, u nesreći, nađa. to, da je anton ivanovič popuštao englezima, bilo je naše zlo. rjepnini su išli na siču. tatari ne popuštaju. ne znam kuda ćemo, ali ne zaboravi ono što je njihov šekspir ili, kako ga barlov izgovara, šakespeare, rekao, o ljudskom životu. to je priča koju bunca neki idiot. nas drži u svojoj šaci, sad, jedan bezmerni idiot, london. bunca. svira. trese se. žuri. zvoni. trubi. korača, korača. ide goredole, u liftu. ne može da spreči da mu se ne smejem, da ga se ne gadim, da ga, katkad, ne gledam, sa suzom u očima. kad bude došao april mesec, ko zna šta će nam buncati. promenio sam mišljenje o samoubistvu, nađa. poslaću vas vašoj tetki u ameriku. nećete vi, u starosti, prositi po londonu. to neću. niki, vi ste lud, niki. vi se smejete na svom pogrebu. zar ne vidite da ćemo ostati na ulici, u oluku, u snegu, u kiši? vidim, vidim, ali ne verujem, ni onom što i ja vidim. zar će to biti naš kraj u londonu? ne može biti. pa dobro, biće, ali se nećemo gurati. guraju se samo seljaci, a mi nismo seljaci. otac mi je pričao da japanci kažu, da se seljaci, kad prelaze most, u grmljavini, počnu da guraju. kad sevaju munje. kolja, dorogoj, to su reči, reči. ja ne mogu više da gledam kako vas teraju u samoubistvo. ne brinite, darling. vi mi ličite na onog admirala, koji je stanovao, pored nas, u hotelu, kad smo došli. sećate li se? udvarao vam se. kad protiveroplanska artiljerija počne da grmi, i svi silaze u podrum, on se činio da neće sići, nije se žurio, a kad je sišao, ponavljao je, da, on, ne bi silazio, ali to zbog svoje supruge radi. treba da se stidite, niki. živim samo za vas. kuda da se iselimo? to ne znam, ali da se iselimo, moramo, šošo. major, svakako, misli da i mi imamo, negde, i sad još, nešto, novca, nakita, ili da smo osigurani. oni su svi osigurani. umorna, iznemogla, njegova žena ga i ne sluša više. bila je ućutala, pa diše ravnomerno. primetivši da će ona da zaspi, i njen muž je ućutao. posmatra njenu glavu, u polumraku, kao da je mrtva. gleda to lepo lice i žali je. za tu ženu, to je već i barlov primetio koji se nije usudio, da joj se udvara, rjepnin je bio gotov i da ubije. samo što, nije teško ubiti srnu, pa ni vuka, pa ni čoveka, pa ni svog najboljeg druga, ali london, koji će ubiti tu ženu, nije moguće ubiti. ništa ne može toj ogromnoj varoši. sve što može, to je, da pokuša da ženu pošalje mariji petrovnoj, tetki njenoj, u ameriku. tu ludu nameru nosi u sebi, hvata se za tu misao, kao što se davljenik hvata, i za slamku, kažu. tu njihovu nameru, sve je češće, vrteo u glavi, kao da to mora biti, i kao da je to najlakše, najlepše, najpametnije, što je uspeo da izmisli, a i sam je, u sebi, osećao, da je to najluđe, najteže, najružnije, što je mogao da reši. zagledan u to lice koje se sve više gubi u tami, rjepnin je sedeo na njenoj postelji, utonuo, sve dublje, u neko sažaljenje, nad tim stvorenjem, koje je pošlo sa njim, deset godina starijim, iz kerča, kao neko dete, kao što mala sestra, sa starijim bratom, polazi. tek docnije, u parizu, ta mlada žena, pretvorila se, u strasnu, zanosnu, ruskinju. kroz njegov mozak, dok tako bdi nad njom, jer se boji da je ne probudi, ako legne pored nje, prošlost njihova protrčava, kao što slike kuća protrčavaju, kraj vozova, kao što godine protrčavaju, u priči. seća se nje kako, užasnuta, bleda, posmatra emigrante u parizu, koji su bili pošli sa kolčakom u sibir i stigli, sa česima, do pariza. sve sami knjazi, generali, polkovnici, sa krima, sa kavkaza, pa su se pretvorili u šofere, kelnere, nosače, čistače. pa? jesu li njih dvoje umrli od žalosti? nisu im čak ni verovali, da su bili generali, polkovnici. kao što se ne veruje, ni prostitutkama, u parizu, da su nekad bile nevine. seća se, međutim, kako ga je, nađa, naterala da daju, tom svetu, sve, što su mogli. bila je uobrazila da su to, sve, bivši drugovi njenog oca, generala, koji su sa njim bili u japanskom ratu, dok je ona bila dete. a sa mladim oficirima delili su, sve, što su imali. sećali su je njene braće, koja su poginula. ni francuzi se nisu prema tim nesretnicima ružno ponašali. činili su što su mogli. nisu ih lagali. nisu ih mazili, ali ih nisu lagali. s početka su, svi, davali. niko nije pitao. ko su, i kakvi? a posle, dabogme, prodavali su novine, na ulici, i zimi. postali su noćni čuvari. izrađivali su cveće od papira, i, po ćoškovima, prodavali. cveće bez mirisa. međutim, stariji su, i tada, odrpani, pred crkvom, ljubili ruke svojim bapcima, kao da su, sve same lepotice, balerine, iz bolšoja. i on, u bedi, kad je čuo da će i krov nad glavom izgubiti, dok posmatra ženu, kraj svetlosti sveće koja se gasi, i on mrmlja u sebi. i ja ću tako. i sad, ako bi njena tetka došla, po nju, da je vodi u ameriku. ljubiću u ruku i njenu tetku. koja je sa njima pošla iz kerča, a koja je sad, svakako, uzela pedesetu. pa i neku drugu ostarelu lepoticu. možda i madam panovu? čak i ako bude bila bez zuba? odvešću je u ritz,na večeru, kraj zaspale žene, rjepnin se seća kako su, još nedavno, pre nekoliko godina, bili ludi. pošto ni u parizu više nisu imali udoban stan, nego su stanovali na mansardi, iza teatra odeon, izlazili su u okolinu pariza, kadgod su mogli. nedeljom. to je onda bila metamorfoza. nađa je bila tako lepa da je privlačila pogled gomile koja bi čekala, pred ulazom dvorca, u versalju, a on se, iako je bio samo vratar jednog noćnog lokala, katkad, kad bi dobio na kocki, osećao, kao da je, još uvek potomak princa rjepnina. nađa je bila zavolela čun, na jezeru, u versalju. čun na vodi. čun na vodi pretvarao ih je u knjaza i knjaginju, iz bajki, ma koliko da im se to posle, pri povratku, činilo, smešno, pa i vulgarno. tramvaji su bili puni ljubavnih parova, francuskih, koji se, ni na povratku, u tramvaju, nisu baš snebivali. kroz kikot, oni su se onda pitali. šta li su čuvari o njima, mislili? kad su ih, kroz dogled, na sredini jezera, u čamcu, posmatrali? kažu. do viđenja, svom psu iduće subote, nađa se vraća iz londona umorna i kaže mužu, tužno, da je bila kod zubara. zubar joj je rekao da je zabrinut. krvare joj desni, jedan zub je zaljuljan. zubar joj je rekao, začuđen, da nije znao, da su se preselili u predgrađe, mil hil. pre su, seća se toga, u hotelu park len stanovali. kad je tako, najbolje bi bilo te zube povaditi. ona je, kaže, pobegla. rjepnin joj onda odgovara da su lekari, pa i zubari, veliki magarci. znao je to već i molijer. ne treba se uplašiti. setite se, šošo, naših. setite se rusa. kako su se, i u bedi, dobro držali. bili su, prvo, sve sami knjazi, generali, puškini, onjegini, ruđini, pa su se pretvorili u šofere, u čistače cipela, u portire, ali se nisu, ni tada, tužili. bili su gladni, ali nisu prosili, ćutali su. setite se gagarina. onog što je pronašao nešto novo, da treba postiti, da bi se dugo živelo. da je zdravo gladovati. po nekoliko meseci. umalo ga nisu u ludnicu strpali. obrazi su mu bili sveži, zaista, kao blede ruže, i u starosti. kao što vidite, rusi znaju više, i o ružama, nego ovi, ovde, što dižu spomenike, nadgrobne, svojim kučićima i ispisuju, u mramoru., do viđenja? svom psu. nađa mu onda kaže, umorna, da je to lepo. čovek traži neku vezu, sa onima, sa kojima je živeo, i koje je voleo. neku vezu besmrtnu. i posle smrti. to je prirodno. ima nečeg neprolaznog u toj želji. i mi, kolja, treba da se volimo, tako. zubar mi je, uostalom, rekao, da bi bilo dobro, da i tebe vidi. nije te video već davno. rjepnin se onda smeška, i kaže, da nije potrebno. dva zuba mu je već uzeo, prošle godine. london ništa drugo i ne zna, nego da, svakom koga dohvati, zube vadi. vade ih. london, glad, brige koje imam, vlaga, neprospavane noći. ta njihova hrana što se, preko mora, dovozi, pa buđavi. ti krompiri što trunu i klijaju i imaju miris miševa u sebi. ta zelen, koja ne niče u zemlji, nego u đubretu i hemikaliji. mi smo, šošo, na nelsonovoj palubi. brod njegov još plovi, ali je napukao, kao onaj duždev, u veneciji. zato nas muče zubari, pioreje, škorbuti. da, i meni je izvadio dva. kaže. već su zaljuljani. ja sam ih gledao zabezeknut, jer su mi se činili sasvim zdravi, lepi, beli. na njegovom stolu činili su se krvavi korali, koje mi uze, da budu ukras, oko vrata, nekom kanibalskom poglavici, koji je prijatelj, engleski. šekspir kaže da je to more njihovo, srebrne boje. to zubima škodi. prija, međutim, moram priznati, očima, i misli. oko nas je sad pučina, beskrajna, a daleko su za nama ostale nerandže italije i limunovi. mi nismo više u zemlji, u kojoj bi hteli biti. mi se gubimo u magli. zajedno ćemo potonuti. žena mu ponavlja, da je obećavao, obećavao, da će, uskoro, nešto naći i da će im biti bolje. sve su nešto čekali. a eto dokle su pali. ona je želela da živi. a ne da u samoubistvu završi. ne valja, darling, što odlazite engleskom zubaru. amerikanci su mešanci, primitivci, nisu više evropljani, mladi su, pa su i zuba željni. englezi su ostarili. zato im zubi nisu važni. vade ih i meću lažne, u londonu. bolje se čisti. ne boli. zubi su im od belog porcelana, kao i nužnici. a taj zubar ne zna šta treba, a šta ne treba lepoj ženi reći. zubar u mil hilu kaže da je sve zube povadio pri ženidbi. a povadila je i ona, koju je izabrao. nisu želeli da, i oko toga, imaju brige, u braku, u medenim mesecima. kad tako priča, glupe šale i te večeri, njegova žena zna, da ga treba pustiti da priča i da ga treba žaliti. iza tog smeha, iza tog brbljanja, kriju se nezaslužene uvrede, besmislene klevete, duboka nesreća čoveka, pakleni očaji, a što je gore od svega, nemoć, u tuđini. ona ga moli onda da joj ne kaže. darling. ona mrzi taj mazni izraz, koji u engleskoj tako često upotrebljavaju, kao i reč hvala i prema voljenoj ženi, i deci, i ljubaznici, a najviše prema psu i mački. nju ne zanima, ni geografija, ni evropa, ni sve te igre reči. ona je izgubila nađu da će, iz te zavejane kuće, izići, živa. ona ne želi da se sklanja u ameriku, kod svoje tetke. ona ga, neće napustiti, osim, ako uzme neku drugu ženu. zasad, kako bi bilo, da im skuva malo čaja? noć je. hladno je. ona, i u postelji, drhti. dva brata su joj poginula u prvom ratu, protiv istog neprijatelja, protiv koga su se, i ti, u moskvi, sad borili. ona, ni od londona, ne traži ništa. šije haljinice za lutke, koje, na prodaju nudi. kao da se iz nekog sna budi, čovek se onda migolji iz postelje, u koju se bio uvukao, da se zgreje, a pokriva, pažljivo, mesto svoje na postelji, da se ne bi ohladilo, dok se vrati. oblači svoju, iznošenu, raskošnu, obuću, domaću, i neki svileni, ofucani, halat domaći, pa silazi u kujnu, u prizemlju, sa svećom u ruci. on zna da im je kraj blizu, ali ne može da se izmeni. ako bi morao da prestane da misli, o rusiji, pa i svojim drugovima, rasutim po svetu, ne bi vredelo više ni živeti. žena mu kaže da to nije trebao reći. to svojoj ženi nikad ne treba reći. ona samo za njega živi. da za nju živi, nije rekao. čovek ne uzima ozbiljno te njene reči. maše rukama od zime, pa izlazi. silazi, iz sobe za spavanje, u kujnu, sa svećom u ruci. svaki mu se korak, kao korak nekog duha, čuje, samo zato što i pod i stepenište, cvrče. mače, koje ga prati, počinje da se od njega plaši, jer je njegova senka, na zidu, ogromno narasla, a kod komšija su se probudili, i zavijaju, psi. dole, u kujni, sve je smrznuto, i sve se beli, ispod vrata provejava i sneg. miševi su se od njega razbežali. čovek se, trenutdva, kao da je začuđen gde se nalazi, osvrće, i pokušava da progleda kroz prozore koji su zarasli u neko, vanredno, ledeno, cveće, koje liči na trnje. gde su oni? kud idu, kud vodi tu ženu, koja je pošla sa njim tako mlada? zar će, odevena u tralje, hodati po londonu? zar će samo svoju lešinu da joj pokaže, da bi se i ona ubila? ma kako, ma kako, treba nešto učiniti da je skloni. da je spase. bila je tako dobra. niko nema prava da još nekog, sa sobom, u grob vodi. uspeva najzad da upali gas u kujni, pa da u čajniku istopi malo snega na vatri. voda ključa. mače mu preskače preko ruke i uživa u plavetnilu plamena, koji se širi. namešta se da se ogreje kraj vatre i zaspi. potpuna je tišina. ućutali su u komšiluku i psi. napolju je ledena noć i nije sigurno, da li je još jučerašnji dan, ili je ponoć prošla, pa su još jedan dan dočekali, kao u nekoj ludoj hiljadu i jednoj noći. noseći, zatim, pun čajnik, šolje i hleb, uz stepenice, zadržava nogom mače, koje mu se uvija oko nogu, dok se penje na sprat, tako, da se boji da ne padne. mače mauče tiho, kao jadikujući. zelene oči gladne životinje koja neće miševe da lovi, svetle, kao leti, u mraku, svitci. pred vratima, iza kojih je postelja koja ga čeka, zadržava, sve teže, nogom, mače, jer ne bi hteo da ga pusti unutra. hoće da budu mirni, dok piju čaj i jedu hleb sa malo margarina. mače, međutim, toliko mauče, da mora da ga propusti. on onda, podrugljivo, kaže. čovek je veran jednoj ideji, pas čoveku, a mačka kući. žena mu odgovara da je, eto, osetljiva na toplotu čaja. osetljivi su joj zubi. bole. to je strašno. sve će ih izgubiti. biće ružna, kao što su veštice. muž joj se smeje i kaže da će, to, tek kroz jedno trideset godina, doći. uostalom, tolstoj je imao pravo, kad je rekao da je sve lepo. ona je za njega i sad lepa, kao što je bila u svojoj sedamnaestoj godini, u kerču. niste se izmenili. ja ću vas videti, takvu, i na samrtnom času. nema promena u ljubavi. ne menja se lice one koja se voli. zubi nisu važni. svi imaju lažne zube u londonu, pa ćemo ih imati i mi. verlaine je ovde video samo da su bogati. ja vidim i kakvi su im zubi. kad mu se žena, i na to ljuti, on joj snuždeno, ponavlja, da se pravi budala, njena dvorska budala, da bi joj skrenuo misli, na nešto smešno, veselo, da zaboravi, gde su, i kud idu, u ovoj dugoj noći. zna i on, da će oni, uskoro, potonuti. nalazi se u buri, na palubi nakrivljenoj, sa detetom svojim na ruci. tonu. a to nije lako gledati. njegovu ženu, međutim, naročito razdražuje kad joj kaže, da je dete. neće da sluša, kaže, te gluposti, i uzima aparat radija, opet, na postelju i pokušava da nade italiju i prenos skale iz milana, i te noći. i zaista, iznenada, italiju i nalazi. čuju se neki divni glasovi, neki horovi koji su vanredni, nastaje tišina u njihovoj sobi, daleko od italije, u noći u kojoj se čuju, čak iz italije, glasovi. pevaju u toj zimskoj noći, čak u englesku, kao neki, sa neba, anđeli. povratak mrtvih rjepnina, kaže žena, u italiju. njen muž onda preuzima tu sandučaru i trudi se, grčevito, da taj prenos zadrži, pa steže rukama aparat kućevlasnika, kao da ga grli. upire oči, u polumraku, u tablicu stanica na aparatu, kao da je neki termometar, kojim nekom samrtniku vrućinu u groznici meri. što je najluđe, i on počinje opersku ariju da pevuši iako to njegova žena nimalo ne voli. pod uticajem tih glasova, njima, izmučenim od gladi, bede, briga, čini se, da su se, zaista, vratili, tamo, gde su bili sretni. znaju da se, tamo, ne mogu vratiti, ali, kao svako ljudsko biće, ne mogu da zaborave zemlju, i mesta, gde im je bilo dobro. slušaju te glasove bez predaha. a kad se predstava otela, u skali, približava kraju, čovek pita ženu. želi li da večeraju u milanu, još jednom? neka bira restoran. cova? biffi? odobrovoljena, onda, i ta žena pristaje na tu ludu misao, pa kaže. biffi. muž joj onda predaje jelovnik. podiže u polumraku, neke, bačene, novine, sa patosa, pa pita, šta želi. pršut, smokve, ćureće grudi? filettodi taccffino? a na kraju, sladoled? kakvo vino? ležeći u postelji, žena mu onda kaže, tužno zna se. ono što on hoće. posmatra ga, i kaže. uvek je poručivao ono, koje je on, želeo. barollo. muž joj širi ruke u mraku i dovikuje nekom u mrak. cameriere. zatim diže jednu šolju, sa ogledala, u kojoj još ima malo čaja, koji, pri svetlosti sveće, liči na mokraću, pa dodaje. da pijemo, nađa. posle pet godina, prvi put, opet, barollo. da bog da, skončao, ko nam zavidi, i na tom. žena onda, ležeći na uzglavlju, kao neka arijadna, izvlači štapiće ispod njenog ogrtača, sa kojima inače plete lutke, kao što je nekad, u njihovoj mladosti, čuveni komičar, čaplin, predstavljao ručak, na jednom filmu. zatim kaže mužu. zaboravili ste da omirišete to vino, pa da mi kažete, opet, ono čime ste mi, u ono doba, probijali glavu, da barollo, posle sedam godina, miriše na ljubičice u pijemontu. a da su ljubičice naročito lepe, u pijemontu. zaboravili ste to. zaboravićete i mene. pustite me da bar ovu jednu čašu iskapim, u miru, i veselju. blagosloven je ovo trenutak, pred smrt, u našem životu. retki su ovakvi trenuci radosti, u ljudskom životu. međutim, ta komedija, sa jelom i pićem, i prošlošću, zamara tu ženu, u toj hladnoj kući, i polumraku. telo joj je u toj sobi, čim se malo podigne, ledeno. kao neki napor, ona tu veselost ne može da izdrži, dugo. oboje ćute posle toga, i sede, zgrčeni, u još većem očaju. radioaparat, međutim, svetli i dalje, kao neke oči, u mraku. upada, opet, neka emisija iz organizacije ujedinjenih nacija, i neko govori, na glatkom, čistom, francuskom jeziku. zatim prelazi na engleski, a zatim i na nemački, lako, kao što riba pliva na talasu. to je camincker, camincker, uzvikuje rjepnin, iznenađeno. poznajem ga po glasu. taj prelazi, sa nemačkog, na engleski, i francuski, kao da je tri matere imao. jednu francuskinju, jednu engleskinju, i jednu nemicu. taj prevodi čak i argo, aksan, karakter, intonaciju. bili smo u audijenciji kod azanje i zamore, zajedno. posljednji put sreo sam ga u rimu, na jednom kongresu izdavača. pokušao sam da prodam svoju knjigu, o lovu u sibiru. ko zna gde ću ga sresti, ako ga budem sreo još jednom u životu. sad ima mesto u toj organizaciji. plaćaju vanredno. darling, kaže onda žena mužu, podrugljivo, zašto i vi niste dobili takvo neko mesto? zato tumači čovek svojoj ženi, što prevodioce biraju vrlo strogo, a osim toga, traže da bude i poznat borac za demokratiju, a takvih ima sad mnogo. ona onda privlači aparat na svoje krilo. pa dodaje. da ne razume ništa. zar surin, zar barlov, zar andrejev, zar on, nisu bili borci za demokratiju? drugi su tako brzo uspevali u parizu. a on? niste hteli da ostanete, ni u portugalu, da vas nemci ne bi zatekli, tamo. došli ste kod ovih, kad je london goreo. a oni? dižu spomenike svom psu. do viđenja, kažu, na drugom svetu. a vama, niki, šta kažu? znate i sami šta kažu. so sorry, kažu. rjepnin se smejao svojoj ženi, što se ona ljuti kad vidi, u parku, koji se zove hajd park, groblje pasa i spomenike kučićima. da englezi veruju da će ih sresti, i na drugom svetu. u jednoj ogromnoj varoši, u kojoj je susrela toliku bedu i sirotinju, to joj se činilo, perverzno i nemoralno, iako je i ona volela, i imala donedavna, jednu belu pudlu, kojaje bila vesela, kao što su veseli, jaganjci. međutim, i tu, inače lepo vaspitanu, generalsku ćerku, nemaština, sirotinja, ogorčila je toliko da, odnedavna, ima srdžbe, pa i nepravde, u njenom glasu, a naročito je ogorčena muževljevom lakomislenošću, i površnošću, na koje ga, kad se smiri, baš ona navodi, jer ga žali. muzika za igru, međutim, prekida se u aparatu, pa se posle čuju zvuci fantastične simfonije. aparat majora holbruka, u rukama rjepinove žene, sad menja stanice, čim ga dodirne, digne, ili premesti na drugo mesto. kao da se fantastična simfonija svira po njegovoj narudžbini, čovek ustaje, i počinje, pred ogledalom, okrenut leđima ogledalu, da mlatara rukama, kao da u ruci drži dirigentsku palicu. ne oseća ni hladnoću. nasred sobe, osvetljen svetlošću sveće, on ima, sad, na zidu, neku ogromnu senku. u mladosti je učio nešto muzike, i svirao u violinu, što mu je bilo dobro došlo u portugalu. izdržavao je time ženu. zarađivao je dobro, noću. imao je običaj i sad, noću, da, katkad, tako, kao ludak, diriguje nekom nevidljivom orkestru. zvao je to, podrugljivo. zastupati odsutnog toskaninija. nevidljivo. sad, u toj ledenoj, mračnoj, kući, koja je zavejana i vlažna, njegovo mlataranje rukama, koje uvećava i njegovu senku na zidu, počinje da mu ženu plaši, kao što se senke bojala u detinjstvu. ona ga uplašeno moli, da stane. prvo tihim glasom, zatim sve glasnije. učinilo joj se nečastivo, ludo, sumanuto. valjda se bio i od toga, najzad, umorio, tek on onda, pada na postelju, kao proštac, a govori joj, zadihano. šošo, pustite me da se pretvorim, bar za nekoliko trenutaka, u nekog drugog, u nekog, ko bih rado bio, u nekog, ko bi mogao da vas spase od onog što nas čeka. uostalom, ti zvuci, koji se prenose preko reka, planina, nebesa, tako čudno, sećaju me longitudinalnih, i transversalnih, talasa, koje sam, nekad davno, učio. taj aparat nam je poslednja uteha, koju u kući još imamo. zaboravite sve što se sa nama desilo. ja mogu da trpim i trpeću do poslednjeg trenutka u životu. razmišljaću, o ljudima, o nama, o parfenovu, koji je otišao u smrt razmišljaću o robespjeru, koji je, sa razvaljenom vilicom, satima, umirao, ležeći na jednom divanu. šta li je razmišljao? ne znam više šta ću i kako ću, u londonu. ne uspevam da nađem nešto, ni toliko, da ne bih sa ženom, mnogo mladom od mene, u sramoti, na ulici ostao. hteo bih da radim. ne znam zašto mi to ne dozvoljavaju. u pragu sam bio crtač u ministarstvu. imali smo i našu malu kućicu. kako je bilo lepo, kad u pragu voćke cvetaju. nismo tražili ništa, samo toliko, da živimo. nisam nikad zaboravio rusiju. nisam se bio uplašio, ni onda, kad smo prodali poslednje komade nakita. živeli smo tri godine dana, od toga, zadovoljno. sećam se voćke koja je cvetala pred kućom i naslanjala se, na prozor, u onu sobu, gde bih te čekao. nisam se stideo, ni kad sam počeo da sviram, u onom kafeu, u portugalu. nismo gladovali. sve je bilo tamo siromašno, ali svi su dobrog srca tamo. ovde me je prvi put nešto zgrabilo za vrat i steže me, london. kao što zmije, kažu, stežu. ne mogu više. a gađenje je, što ide uz to, najgore. nisam znao da su ljudi takvi, ni da postoji jedna tako ogromna, stara, varoš, u kojoj se svi pozdravljaju, tako lepo, a svi se lažu. obećajte mi, niki, kaže mu žena tiho i sanjivo, da ćete otići još jednom, u ministarstvo rada, onom majoru. zatim mu kaže, snuždeno. kad bih imala dete, pristala bih da odem u ameriku, da vas se odreknem, niki, živela bih za vaše dete i pričala mu o njegovom ocu. ne bih, verujte, legla, nikada, u zagrljaj, ni jednom muškarcu. čemu to? to ne bi bilo onako lepo, kao što je naš zagrljaj, toliko godina, bio. živela bih u sećanju, do smrti. mimo bih otišla svom ocu. vi bi se, kad bi ostali sami, lakše mogli zaposliti, otići, u neku koloniju, kao što su vam obećavali. sa mnom je teško. i ja imam samo jednu misao. kako bih spasla vas od prosjačkog štapa u londonu. znam da i vi želite, za mene, to isto. valjda zato što je slušala tu strašnu, tužnu, ludu muziku, ona sad leži kao mrtva, nauznak, na postelji. obično joj, poslednjih dana, svako veče, kaplje iz nosa malo krvi. svetla je još samo njena kosa boje starog zlata, koju nosi kao krunu na svojoj glavi. ta žena je bila jedino dobro sad u životu tog rusa. a eto šta je dočekala, da doživi, sa njim, u londonu. gde englezi kažu do viđenja, na drugom svetu, svom psu. čudnij metamorfoz posle te noći, u kojoj mu je žena ponudila da se rastanu, rjepnin primećuje u prozoru prve znake proleća, na drveću, na nebu, na dnevnoj svetlosti. učinilo mu se da je došao kraj zimi. svetlost jutarnja bila je drukčija nego dotle. sunčani zraci se probijaju kroz pocepane, crne zavese na prozorima, koje su navučene na okna još u doba bombardovanja londona. rjepnin onda ima ludu misao, da je to znak, da i njima proleće donosi neko novo vreme, neku promenu nabolje. probudio se veseliji, nego pre. već pri prvim rečima svoje žene, rjepnin primećuje da je, i u nađi, nastala neka promena. ona priča o svojim lutkama, ali, uzgred, govori sa prezirom o ideji samoubistva. protiv toga, kaže tiho, buni se nešto u njoj, buni se celo njeno biće. ako je on, ovih dana, bio sasvim klonuo, i misli samo na prošlost, ona nije klonula. njoj se čini, da su oni, i po godinama svojim, još, mladi, da se pomire, samo sa prošlošću. treba se pomiriti, kaže, i sa budućnošću. i ona oseća da ovako, kao dosad, ne mogu dalje, ali to ne znači da treba da usvoje ideju o samoubistvu. kolja, dorogoj, kaže mu, umiljavajući se, ne može biti ova kuća u snegu naš kraj. treba se boriti protiv tog londona, koji ih davi kao polip. i ona ima istu misao, u novoj svetlosti, koja je obasula njihovu sobu, kad je razvukao crnu zavesu. sanjali su neku aždaju u nekom ružnom snu. probudite se, niki, šaptala je mužu, kad je opet zadremao, budeći ga poljupcima, kao neka mati. nežno. napolju ima malo sunca na snegu. treba da odete, još jednom, onom majoru, u ministarstvu. možda će, ipak, na kraju krajeva, imati, i za vas, nešto, novo. ministarstvo rada, na koje njegova žena misli, imalo je neki odsek za nalaženje rada poljacima, koji su bili razoružani. ono im je nalazilo mesta i zaposlenje. zaradu. podseća ga da se i njegovo ime nalazi na tom spisku. poljaci su, u svoj svojoj nesreći, trudili se, čovečno, da pomognu i drugima, i, da nadu posla i drugima, koji su zajedno sa njima ratovali, na strani engleske, a koji su se sad našli, bez posla, posle rata, na ulici, u engleskoj, u škotskoj, i londonu. u te spiskove takozvanih raseljenih lica. poljaci su, katkad i krišom, unosili i imena demobilisanih, drugih, oficira, engleskih saveznika, koji nisu umeli sami da se snađu. da bi umirio sirotu ženu, izmučenu brigama, on onda ustaje iz postelje, žurno, i, sprema se, da zaista, ode, još jednom, u to ministarstvo rada u londonu, kod tog majora koji je bio nadležan da bivše oficire poljaka, pretvori u radnike. iako njegova žena nije snuždena, kao on, rjepnin sluti, da je, i ona, iznemogla, šijući svoje lutke i nudeći ih po londonu. zna da se te lutke, seljačke, ruske, primitivne, sve manje kupuju, iako su šarene i lepe. iz nemačke i italije počele su bile da stižu nove, lepše, privlačnije za decu, iako je to bila roba iz neprijateljskih zemalja. rat je bio prošao. lutke su se tražile. amerikanske su znale čak da kažu i reč. mama, memi. ta generalska ćerka, u rusiji, razume se, nije znala, ni da šije. uvlači i sad, u londonu, iglu na konac, a ne konac u iglu. bilo je mnogo suza oko toga, spočetka, a nije bilo lako pretvoriti te, razmažene i sentimentalne žene, iz stranih zemalja, u vredne i razborite švelje. začudo, nađa, ćerka knjeginje mirske, pretvorila se. radila je od jutra do mraka kod svoje šivačice. kad se i ona vratila iz kupatila, ona, ponova, pokušava da hrabri muža. niki, možda će nam ovo proleće, zaista, doneti, neke promene u životu? možda će se london promeniti, izmeniti prema nama? možda ćemo se promeniti, mi? život se sastoji iz promena. i sudbina se menja. menjala se, toliko puta, i u životu mog oca. ja mislim, uostalom, da i ljubav može mnogo i protiv zveri, pa valjda će moći i protiv ove strašne, bezmerne, varoši, koja nema srca, pa ni suza, nego gazi ćutke preko ljudi i žena, pa i dece, već stolećima, kao preko mravi. ja sad imam samo jednu misao. da vas spasem od te misli samoubistva. možda bi, zaista, bilo bolje, da ja odem, to jest, da me ostavite? ja ću živeti sama, kod marije petrovne, u americi, znajući da sam vas spasla, da ste živ i to će mi biti, dosta. reći ću sebi, svaki dan. tako je moralo biti. godine, koje sam sa vama provela, bile su tako lepe. ja i ne želim da ih kvarim starošću i bedom, iz koje, vidim i sama, nema, za nas, izlaza. pa ipak, idite niki, još jednom, tom majoru. pokušajte. idite u to ministarstvo. možda će vam naći neku zaradu, neko zaposlenje? kažite mu da više nemamo ni za krov nad glavom. pričajte mu o našem životu i kako smo došli ovamo. koliko smo im verovali. spasite se, niki. ostavite me. spasite sebe. meni će to biti dosta. muž joj na to odgovara nešto što nije očekivala. nekim dubokim glasom. ozbiljno. srdačno. zagrcnuto. dockan je da se raziđemo, šošo. njen otac je bio, iz japanskog rata, doneo sa sobom neko ime, neke male, japanske devojčice, koju su bili našli, a koja je znala da kaže samo toliko, da se ona zove. šošo. otac joj je, sa tim imenom, prvo, zvao njenu majku, zatim ga je nadenuo svojoj maloj ćerčici. rjepnin ga je preuzeo, kad ga je od nje prvi put čuo. u stvari, čuo ga je prvi put od njene tetke. dodaje, nekim čudnim glasom. ne ostavlja se žena kad počne da stari. to nije lepo. ona ga posmatra, začuđeno. da ste me ostavili dok smo bili mladi, to ne bi bilo čudno. ni ružno. to se dešava, često, u ljudskom životu. to je prirodno. da sam ja pobegao sa nekom drugom ženom, dok sam bio mlad, i to bi se moglo razumeti, nekako. ima toga i u velikoj ljubavi. sad, to više ne treba da se desi. sad ćemo do kraja ostati zajedno. zar biste mogli da napustite čoveka, koga ste voleli, samo zato, što je na prosjačkom štapu? ni vaša mati nije napustila generala kad se, iz obesnog, gardijskog oficira, u sankt petersburgu, pretvorio, po kazni, u čoveka koji je počeo da stari, a koga su ganjali, iz garnizona u garnizon, po sibiru, jer ne ume da ćuti. ma šta došlo, ubuduće, treba da ostanemo zajedno. ljubav ne znači samo mladost. dok joj muž tako brblja, njegova žena se oblači i posmatra ga sa osmehom i zamišljeno. treba da ostanu zajedno? treba? ništa više? ona mu zatim kaže, sa podrugljivim osmehom. kako se to, niki, slaže sa vašom željom da odem? sami ste rekli da moram otići svojoj tetki u ameriku. da bi me spasli. promenljiv ste, niki. rjepnin joj onda kaže snuždeno. verujte, to sam bio zaboravio. čovek često zaboravlja rastanak, koji mora doći. kao da ga je samo sanjao. nisam promenljiv. ja ću vas spasti. sa čuđenjem posmatra ženu kako se, na to, smeje, i, ne zna šta da misli, kad ona kaže, veselo. otići ću ja, niki. ali ćete vi doći za mnom. doći ćete vi za mnom. on zatim, žuri na stanicu, a provodi neko vreme u nužniku, tamo. nužnici, na stanici, nisu zamrznuti. oni su bili nekako održani, u redu. zatim čeka voz, koji polazi odatle u london i silazi pod zemlju. voz se brzo puni. i već posle dvetri stanice dupke je pun. kao što su kutije sardina pune sardina, ležećih, tako su ti vozovi puni, pre devet, ujutru, i oko šest popodne, ljudi, stojećih, u vagonu. u london ulazi, i vraća se, iz londona, uveče, svaki dan, milion putnika, a često i više. junak našeg romana je, tada, u toj ogromnoj varoši, živeo već šestu godinu, pa je naučio dobro, kako se hvata mesto, a pošto ne želi da kupuje novine, jer je i to za njega sad skupo, u poslednje vreme, zanima se čitanjem oglasa u vagonu. ti oglasi su bili postali neki deo, neki besmisao, neki smisao, u njegovom životu, iako je to bilo čudno. neka promena u njegovom životu, koju nije, ni tražio, ni hteo, ali koja je bila tu. tu su, iznad glava putnika, na plakatima, prvo. ona australijska tica, koju su metnuli na oglase za vunu, koja se ne skuplja pri pranju. emu. na toj reklami piše. štrikaj sa emu i ne brini pri pranju. stop thinking about shrirking. tu je i idealno stvorenje londona, čovek u melonu. billy brown, of london town, londonac bili braun, koji je uvek veseo i nasmejan, kao da su i milioni stanovnika londona uvek veseli i nasmejani, a to još niko nije video. stvarnost je različita od toga. i te kako. tu su i oglasi raznih praškova, za pranje zuba, i mirisnih voda, u kojima se ostavljaju lažne vilice, noću. sećaju na zvuk, na klepet, kotura čovekovog, u grobu. a kad naiđe stanica i pogleda kroz prozor, vidi na staničnom zidu, veliku, ogromnu, novu reklamu, društva za zaštitu životinja, koje je u engleskoj brojno. taj oglas je tako naslikan da liči na nekog goju. na njemu se vide tri psa, postavljena uz zid, kao da ih streljaju. psi su različiti, ali oči su razrogačila sva tri, uplašeno. užas, strahota, strah od čoveka, ubice, vidi se u svakoj od tih životinja. dogod ljudi budu mučili životinje, ne može pobediti ideja večnog mira u svetu. to piše na tom oglasu, koji je vidao, na stanicama često. voz, međutim, juri pod zemljom, brzo, pa stiže na stanicu holbom, gde i junak našeg romana izlazi iz voza, u bujicu nabujale reke, ljudi i žena, a koja plovi, na rad. penje se stepenicama, koje su automat, pa se same kreću, a na njima se vozi uvis, povorka ljudi. druge stepenice silaze, paralelno, sa svetom koji silazi do vozova u zemlju. voze se kao anđeli na lestvicama, u snu proroka, na nebo. sve te gomile putuju i stoje, nemo. od te pomenute stanice ministarstvo rada nije bilo daleko. čovek prolazi kraj pozorišta, koje se zvalo stoll, a zatim prelazi ulicu i zalazi u kapiju ministarstva iako zna da je, u londonu, još rano. zna da po kancelarijama, nikog, još, nema. da bi mogao reći, onoj sirotoj ženi, u mil hilu, da je kod majora, bio, on ipak žuri da ne propusti rok. vratar u ministarstvu propušta ga, mirno, da prođe, pa mu tek posle dovikuje, da je rano. ja mislim da je suviše rano, ser. bojim se da još nikog nema, ser. on onda, brže bolje, zastaje i vraća se, pa kaže da će doći docnije. i zaista, izlazi na ulicu, lunja oko ministarstva, i vraća se tek, posle jednog sata lutanja uokolo. onda ga voze, liftom, visoko, i prijavljuju majoru, koji se zvao. baštovan, major gardner. englezi imaju običaj da, kad rat prođe, u miru, u građanskom odelu, uz kišobran, zadrže svoje vojničke titule, pa se titulišu, bezbrojni, kao kepteni, majori, i pukovnici. iako je tog čoveka, već bio video, kad god ga žena ispituje, posle, o tom čoveku, junak našeg romana, slab je u opisu lica tog engleza, kao da je omađijan. spominje da je taj čovek uvek u istom, tamnom, odelu, da ima uvek iste naočari, kornjače, na nosu, koje se blistaju, pa mu oči kriju. da mu je lice zdravo, rumeno jako rumeno, kao u mesara, ali bezizrazno. seća se samo da ima razdeljak, na temenu kao da nosi periku. pocrveni često, a kad pocrveni, pocrveni do vrata i ušiju. da bi njegova žena prestala da ga ispituje, ponova, o tom majoru, imao je običaj da kaže, da ništa više ne bi znao reći o tom majoru, osim da gricka, lulu, i, da je to, u stvari, nevidljiv čovek. kad uđe kod njega, pomisli da je to čovek iz priče o nevidljivom čoveku. dobro, dobro. ma koliko da je to čudno, i ma koliko da to protumačiti ne bi, ni umeo, kad god pred tim čovekom stoji, pomisli, da je taj čovek pilat, a on isus. zna da je to koješta, smešno, glupo. dobro, dobro, kažite šta kaže. svejedno kakav je u licu. ništa ne kaže, šošo. govori uvek isto, kad uđem. dočeka me ljubazno. ponudi mi da sednem, na uvek istu stolicu. pita me ko sam i zašto sam došao, iako sam kod njega već bio. moram svaki put da mu kažem svoje ime, a pita. je li istina, da sam princ? kaže, tako piše u dosijeu. kažem da sam bio u djenikinovom štabu, a on me ispituje o vrangelu. ja mu opet kažem da je pjotr nikolajevič, pre devetnaest godina umro, iako sam mu to već nekoliko puta rekao. pita me ko ga je nasledio? ko je njegov glavni sledbenik u londonu? ja mu kažem da ja živim, već godinama, povučen, i da ne znam, to. on me onda ispituje, šta je moje mišljenje, da li će staljin zadržati poljsku, i, kako to, da sam ja u englesku došao, u poljskom raseljeničkom koru? sve sam mu to već pričao. zatim nastaje ispitivanje o tome, gde sam sve živeo. otkud da sam prvo iskrcan u carigradu, otkud da sam se u atini oženio, otkud da sam bio u pragu i milanu, i parizu, i portugalu, i zašto sam odatle u london došao i čime sam se zanimao, dosad? dobro, dobro. možda, niki, mora tako? jesi li mu rekao da nemamo više od čega da živimo i da tražiš rada, makar manuelnog? rekao sam da bih rado radio, zidarski posao. velika je oskudica u zidarskim radnicima sad u londonu. protumačio sam mu i zašto smo menjali mesta boravka, po tim zemljama, koje je pomenuo. zašto sam bio prevodilac u turskoj, i svirao u orkestru u portugalu, kako sam postao crtač u ministarstvu u pragu, kao artiljerac, i kako sam živeo u parizu. morao sam da mu ponovim i kako sam postao učitelj jahanja u mil hilu, i zašto sam to mesto izgubio. za sve to vreme on me je posmatrao i lulu grickao. dobro. dobro. zašto mu nisi rekao, da imamo svega još samo 30 funti u banci, i, da ne znamo više, šta ćemo i kako ćemo? rekao sam mu, rekao sam mu, i to. a on je ponavljao pitanje, šta bi za mene, da učini, mogao? what can i do for you? kao papagaj je, to, ponavljao. dobro. dobro. pa što mu nisi rekao? rekao sam, šošo. on je onda prešao, na neko predavanje, koje je duchess priredila,u vestminsteru, gde je andrejev govorio o tom, da staljin ne dozvoljava, uveče, maloj deci, pre nego što legnu, da se pomole bogu. došlo mi je da se smejem, da je, to, našao, da prebacuje staljinu. major me je pitao, opet, kako treba pisati moje ime, engleski, i zašto ga nisam u londonu promenio? plati se 10 šilinga, pa se dobije novo. ni jedan englez, kaže, poslodavac, neće hteti da krha jezik sa izgovorom. rjepnin. zašto ga ne bih skratio, da se može izgovoriti, jasno? na primjer. pin. ovako. mr. pin. to bi bilo lako i svakom poslodavcu prijatno. tome se i nasmejao. ja se nisam smejao. a kad me je pitao za popova, koji je dobio mesto kod policije, počeo je da ponavlja slogove popopopo. pa me je gledao i uzvikivao. oh, dear. oh, dear. ne znam zašto. sve to nije važno, nikolaj. trebao si da mu kažeš, da tražiš ma šta. rada, zarade, kratko, kratko. pa rekao sam, i kratko. on me, međutim, pita, otkud to, da se ruska imena završavaju, uvek sa. ofofof. ja sam mu onda odgovorio, da je to genitiv. a da i oni, u engleskoj, imaju ta imena patrijarhalna. sa sonsonson, na kraju. šta sam mogao? njegova žena onda, gotova da zaplače, uzvikuje očajno. zašto mu nisi rekao, da treba da se stide, da uvek lažu, da su vas lagali i na krimu, da smo došli u london, kad je goreo, da smo bili njihovi saveznici, u ratu, platili krvlju, da nismo došli da peremo njihove sudove i prodajemo novine, na ćošku, na pikadiliju. nađa, nađa, čemu to? rekao sam mu, mirnije, i to. uostalom, nemam prava. znaš koga sam zatekao tamo? ordinskog. on je za njih izgubio nogu, u vazduhu. ja nisam. došao je i on da traži neki posao. ima neku penziju, ali i decu. hteo bi da bude pisar, ili blagajnik, u nekom malom preduzeću. makar za dvetri funte nedeljno. on je branio london u vazduhu. ja nisam. pa kad njemu ne daju, otkud mogu ja, da tražim nešto, glasno? ja sam bio u štabu, nisam čak ni metak iz puške ispalio. nemaju šta da mi zahvaljuju. stida nemaju. platili ste vi, sve to, tolikom krvlju. da, da, samo što su oni očekivali, više. uostalom, čemu da mu kažem? i kad mu kažem, on me gleda, kao kornjača, kroz naočari, flegmatično. njegova žena je očajna, jer je njoj sve to neshvatljivo, bedno, užasno. ne zna šta da misli, kad sve to čuje. najteže je, za nju, da joj muž kaže, da je to poslednji put, da je odlazio da moljaka, tom majoru. čemu to, kad je uzaludno? obećavaju. lažu. metne ga da sedne na, malo uzvišenu, stolicu. uzme mu šešir iz ruku. posmatra ga kroz naočari. pita, a kakav bi to posao mogao da obavlja, korisno, u londonu? zašto je u toj školi jahanja izgubio posao? uzalud mu je ponavljao, da je on, uz poljake, došao u london, po svojoj slobodnoj volji. njegov pokojni otac bio je anglofil i toliko je pričao o londonu. mogao bi da bude učitelj u nekoj maloj školi, u provinciji. artiljerac je, zna matematiku. a u novinama piše da je velika oskudica u nastavnom osoblju. mogao bi da bude i učitelj jahanja, negde u koloniji. gotov je da ode ma kud, kud ga pošalju. samo da ne završi ovako, sa ženom, bačen na ulicu. da ne vidi, na ulici, svoju ženu. da ne završi ostareo, u oluku, kao čovek propao, besposlen. mogao bi da posluži i kao prevodilac. zna jezike. na primer, telefonist, u nekoj pošti. tražio je i to. naviknut je na noćnu službu pri telefonu. tražio je zaposlenje u putničkom birou. obećali su. kad je idući dan došao, rekli su da žale. nije dobio. proveo je rat, među poljacima, koji su se borili i za englesku, a zatim u londonu. gasio je vatru. nije ni jednu jedinu noć proveo, negde, van londona, u nekoj pozadini. bio je tu dok se london rušio. ništa nisu tražili dok su novaca i nakita imali. prodavali su. sve su potrošili. zar je nemoguće da ga zaposle negde? da zaradi tek toliko da ishrani sebe i ženu. primio bi se i za pisara u nekom hotelu. i za zidara. šta je, to, što mu smeta da dobije neki posao? zašto prvo obećavaju, pa posle kažu da im je žao. so sorry, kažu. dobro, dobro, pa šta je major na to rekao? rekao je da se on, u to, ne može mešati. to su privatne stvari. ministarstvo će uostalom zatvoriti vrata, uskoro. ukidaju tu kancelariju. oni su sami svemu krivi. suviše su požurili da dođu ovamo. brzo su se povukli sa krima. vrangel nije opravdao nade koje su polagane u njegovu vojsku. kapitulirao. predao vlast. poljaci to nisu učinili. ne, poljaci to nisu učinili. zašto mu niste rekli da ste vi došli u poljskom raseljeničkom koru? rekao sam, nađa. on mi je savetovao da pokušam u parizu. daće mi preporuku na jednog kolegu. tamo trebaju bivše oficire, koji strane zemlje znaju. nikolaj? uzvikuje mu žena, radosno. pariz? muž joj onda kaže, pognute glave, prebledeo. ne, to nisam primio. nije ni ordinski, to, primio. da preko toga predu. žena ga posmatra zaprepašćeno. razumela je, valjda? rekao sam tom košonu da to ne bih, nikad, primio. došao sam, jer imam ženu, koja radi i zarađuje, teško. da nju nemam, ne bih bio uopšte dolazio. bio je pocrveneo. onda mi ostaje da odem u čedvik strit. tamo je berza rada najbolja. nalaze zaposlenje poljacima. i oficirima. pre nego što odem, međutim, dobro bi bilo da pregledam knjige ponuda, u predsoblju. to su oglasi preduzeća koja traže ljude. tu je, preko puta, u hodniku. valjda ću naći nešto? vratio mi je šešir, koji je u rukama gužvao, i ponavljao, kako mu je, nas, žao. ne treba da sumnjam, kaže, da englezi čine, sve, što mogu, a što se njega tiče, i on, treba to da verujem, žali, što ne može da učini za nas nešto više. sve se menja. kraj je ratu. ali kad uveče ostane sam, kod svoje kuće, sa svojom decom, kod ognjišta, treba da verujem, da i on pocrveni kad vidi kako se mučimo. šta si mu, na to, rekao, kolja? ništa. rekao sam, kad bih mogao to da poverujem, da bih sve oprostio, što mi se desilo, ali, da ne verujem, ni u to, što kaže. ni to. okrenuo sam mu leda i izišao. o odžačaru to što je taj ruski emigrant, to veče, svojoj ženi ispričao, nije bilo, sve. on je bio zaista otišao u ministarstvo rada, majoru gardneru koji je razoružanim poljacima nalazio zaposlenja. on je, zaista, tražio, tamo, rada, i manuelnog, ma kakvog rada, ali nije ispričao kako se to sve svršilo. bio je snužden i rano je legao. i njegova žena došla je da legne, rano. ćutali su. tek kad je čuo njeno ravnomerno, tiho, disanje, počeo je da razmišlja, ponova, bez sna, o tome šta mu se desilo. major ga je uputio u predsoblje, gde su, na stolu, ležale velike, crne, knjige, na kojima je krupnim, zlatnim, slovima pisalo. upražnjena mesta. situations vacant. možda će naći nešto? isprva, hteo je da prođe kraj te sobe, jer je te knjige već čitao. uzalud. ali je zatim svratio. ta soba je ličila na malu, englesku, provincijsku stanicu, na čekaonicu, u kojoj nikog nema. prazne su. vozovi su retki. ima u njima pljuvaonica u ćošku sobe, a negde se čuje neka lokomotiva, koja u daljini, zviždi. ni u toj čekaonici, ministarstva rada, nije bilo nikog. oko stola bilo je nekoliko praznih stolica. prozori su bili otvoreni, širom. ti su ga prozori počeli da privlače, kad je seo. pod prozorima, u dubini, video je asfalt, kao provaliju, ulice, a kad bi se nagnuo, dobar deo londona, koji se u njegovim očima tumbe prevrnuo. trebalo bi tu učiniti samo korak uvis, i korak dole, pa bi svemu bio kraj. stigao bi na ulicu, dole, glavačke. kad se sa takve visine skoči, lubanja prsne, a bolovi moraju biti strašni, ali koliko traju ti bolovi? sekund, dva, minut, dva? pa i kad bi duže trajali, sve to mora da se zbiva u nekoj, dubokoj nesvesti. a posle dolazi kraj. svemu. nastaje, zanavek, tišina. nema više povratka u mil hil, gde ga žena čeka. nema više ni tog majora. neće čuti više ni. what can i do for you? nema više traženja zarade. ni gladovanja. ni poniženja. ni moljakanja. tišina. nije ispričao ženi ni to, da se ispostavilo, da je taj major bio u persiji i da zna ruski. malo. pa se smeje rečima, koje, kaže, ne bi mogao da izgovori, ni da mu pet funti dadu. uvljekatsja. predupredit. osmotriteljnost. ponavljao je da ima čak i takvih, koje su lude. rtut, ržavčina. bili su se čak upustili u raspravu pitanja, otkud da suglasnik r, može da bude i samoglasnik? major je tvrdio da toga ima samo u starom egiptu i da ruska reč smert, mora biti, poreklom, egipatska. a nije znao kako da protumači sebi, šta je od njega major, zapravo, hteo? reč smert, međutim, koju dotle nije bio primetio, činila mu se, posle te debate, lepa i draga. smert? kako je to, kad se izgovori, lepo. nije ženi rekao, ni to, da mu se, tamo, u tom predsoblju, pričinilo da čuje i njen glas, koji mu je šaptao. ne ostavljaj me samu. obećao si da to nećeš učiniti, bez mene. a kažeš da treba držati obećanja. nije ženi ispričao, ni to, da mu se učinilo da, pored njenog šapata, čuje, jasno, još jedan glas, koji mu dovikuje. knjaže, ti si se uplašio. to je bio glas admirala, sa kojim su stanovali, neko vreme, u hotelu park len. onog koji je imao običaj, kad zagrmi, da siđe u podrum, ali da kaže, da to zbog žena činimo. da bi od tog glasa pobegao, junak našeg romana, bio je zagnjurio glavu, u te knjige spiska praznih mesta, u nadi, da će negde naći posla. jer, eto, u bermingemu, traže berberina u jednoj berbernici. tamo je i zimi, svakako, toplo. loži se. imaju ugljena. ćereta se o svemu i svačemu, a siti su. mirišu na sapun. stan uredno plaćaju. kako bi bilo lepo otići u berbere u bermingemu. vot čudnij metamorfoz, čujem kako viče neko. opština u benberi traži odžačara. ne, nije tačno. opština u redingu traži odžačara, a opština benberi traži veterinara. kako bi sad bilo lepo otići u veterinare, posećivati krave, koje su tako mirne i imaju tako bistre oči. lečiti pse koji su čoveku verni. da je veterinar, sad bi mogao naći zaposlenje, u nekoj koloniji. eto, u redingu traže odžačare. kako bi bilo lepo moći otići u odžačare. ti odžačari mu ne izlaze iz glave. sad, kad je odmakao od pedesete, ni to ne može. ne bi ga primili među odžačare. smeju mu se, čuje kako mu se smeju svi odžačari, koje je sreo u detinjstvu. kako bi bilo lepo stajati tamo, gore, visoko, u dimnjaku, iznad redinga, iznad mravinjaka ljudi, iznad krivih ulica, iznad kuća. i te nade treba se odreći. ime redinga, međutim, ostaje mu u pameti. on se, iznenada, seća, da to ime nije prvi put pročitao. seća se kako je po želji svoga oca, koji je bio ušao u dumu, počeo da uči engleski. otac mu je bio angloman, kao i toliki, drugi, rusi. dao ga je da uči, engleski, guvernanti. ona je sedela u naslonjači, sa nogama pokrivenim pledom, koji je bio škotski. ona ga je uzimala na ispit dva puta nedeljno. morao je da sriče engleske reči. morao je glasno, da ih ponavlja, za njom, a što je pri tome bilo najluđe. ono što je ponavljao, bili su neki stihovi, koje nije ni razumeo. sad zna da su, to, bili stihovi jedne balade. nedorastao, morao je da sluša i uči, napamet, stihove, o pranju patosa u tamnici u redingu, o urlanju engleske himne, i vešanju nekog mladog vojnika, iz irske garde, koji je ubio, onu, koju je voleo. a sad, eto, ti crveni gardisti prolaze kraj njega, kao već stari poznanici. crveni, irski, mundiri. gde su sad njegovi školski drugovi, junkeri, i ta učiteljica, koja pokazuje crvenu uniformu irske garde, na slici? ta skrletna uniforma i ime te varoši, reding, ostali su mu, zauvek, u pameti. bili su, dakle, došli po njega, u njegovo detinjstvo, već pre toliko godina, samo on to nije znao? ono što je nekad bilo, i ono što se događa sa njim, sad u sadašnjosti, u nekakvoj su, dakle, čudnovatoj vezi? a on sad, eto, želeo bi da bude odžačar u toj varoši. kako je čudna ta bliskost, onoga što se davno dešavalo, i što je prošlo, i onog, što se sad sa njim događa. možda i sa onim, što će se dogoditi, u budućnosti. kako su strašne te nagle promene u životu ljudi. njih, dakle, nije moguće predosetiti, niti, promenom zanimanja, sustići? a nema više ni tog petersburga, u kom su, u detinjstvu, učili engleski, nema više, ni te učiteljice. ujehal. sve se menja, ali on, eto, ne može ni toliko da se promeni, da ga prime, u redingu, odžačari. čemu onda da čita, i dalje, te crne knjižurine, na stolu, u kojima traže zaposlenje, i on, i ti poljaci, koji su ga u london sa sobom doveli. bolje da se vrati u onaj, zavejan, kućerak u mil hilu, gde zna da ga čeka smrt, ali gde još ima ženu koja ga voli, a ima i prijatelje u samoći, knjige, koje vuče sa sobom po svetu. te knjige mu kažu, uostalom, da nije tako teško umreti. jer, eto, dok je sklapao ove knjige, u kojima se traže i kupuju radnici, i berberi, i veterinari, i odžačari, njemu se čini da čuje, uz glas nađe koji je čuo u glavi, i jedan, miran, pitom glas, starački. dok se on sprema, u tom predsoblju, da iziđe, govori mu u glavi i taj glas starački, jasan i mio. taj glas ga je, u poslednje vreme, često, tešio. taj ga ne pita, kako to, da vrangelovci nisu još više krvi prolili, kako to, da rusi nisu još malo više krvi dali? nego se ori, preko krovova, i, kao da kroz prozor dovikuje. ljudi, atinjani, vreme je da se raziđemo. vi da se vratite u atinu, a ja da pođem odavde u smrt. ali koga će među nama smatrati, da je bio sretniji, to još niko ne bi znao reći... tako, nekako, zvuče, u njegovoj glavi, stare, grčke reči, dok, kao u nesvesti, leži i ćuti u postelji, kraj svoje žene. nije joj pričao, kako je, slušajući te reči, prošao kraj prozora, ispod kojeg je bio asfalt i ispod kojeg, u dubini, saobraćaj, buči. u njegovoj glavi, sad, tamo, pored prozora u visini, kao slapovi, slivaju se i prskaju i drugi glasovi, a posle sokratovih, i druge reči. otac mu iz groba govori, knjige mu dovikuju. neko glasno viče. prince, vous etes roi et vous pleurez? sve se to, međutim, događalo u prisustvu jedne stare čistačice kancelarija, koja je ušla sa kofom u ruci, i sa četkama i metlama, a koja ga je zaprepaščeno posmatrala, kako sam sebi, glasno, govori. to je jedna od onih starih, bezubih, engleskinja, koje čiste sobe, za dvetri funte nedeljno, i ribaju pod. ona posmatra tog čoveka, kod prozora, začuđeno, a zatim mu kaže, poluprekorno, polusažaljivo. vreme je ručku... its lunchtime, sir.... ta smešna, ostarela, žena, sa njenim metlama i krpama, vraća ga, iz sna, javi. bacivši pogled još jednom prozoru, obilazi sto u tom predsoblju, pa odlazi, žurno, a izvinjava se. ona je postojala malo, zagledana, i prati ga pogledom, a zatim, sagnuvši se, posipa pod, prahom, koji se upotrebljava za čišćenje i spušta se na kolena, da radi. nije ispričao ženi, ni to, šta je bilo, posle, kad je pošao, da se u mil hil vrati. kad je bio pošao do obližnje stanice podzemne železnice i šta je govorio samom sebi. pitao se, od čega se spasao, tamo, gore, kraj onog prozora, u visini? od smrti? šta ga bolje čeka u tom predgrađu, gde stanuju, kroz mesec dana? sad je već sasvim sigurno, da za njih zaposlenja i neće biti. na ulici, međutim, ispod ministarstva, pita se. kud sad? a odgovara sebi. ma kud. dok korača, i ponavlja to, samom sebi, kraj njega prolazi, bujica prolaznika, koji su, u to doba dana, činovničići, radnici, žene, ljudi, izašli na ulicu, da uživaju u prekidu rada, u podne, i da pojedu nešto, mesto ručka. nije to tako teško. na posao se ide u devet. čaj se pije u deset i po. prekid počinje u dvanaest i po, rad se nastavlja u jedan i po, čaj se pije u tri i po, a rad završava u pet. njemu to ne bi bilo teško. oseća, međutim, da je malaksao, tamo gore, u onom predsoblju, a da bi trebalo, negde, da se odmori, da zastane, sad, kad se opet, samoubistva, već ko zna koji put, spasao. osećao se umoran, kao da je, opet, svoje kante, sa vodom, sa železničke stanice, prtio, jer su po kućama cevi vode još smrznute, pucaju, pa je mil hil, te godine, nužnike zatvorio. za trenutak se kao prosjaci u londonu, o zid oslonio. zatim, trgnuvši se, skupivši svu snagu, polazi opet, a prolazi kroz oblake mirisa, iz kujni, kantina, čajdžinica i barova, kojih je, sve do podzemne stanice, tuda, svud, bilo. dešava mu se, tada i ne prvi put nešto, što ga je uvek začudilo. zaustavljaju ga, i pitaju, koliko je sati? zašto baš njega pitaju, koliko je sati, nije znao, ali mu se to često događalo, na ulici. zastao bi zbunjen. zatim je primetio da stoji pred pozorištem, koje se tu nalazi, a zove. stoll. na zidu, pri ulazu, imalo je reklamu, sa slikama glumaca i glumica, koje učestvuju, u teatru. prve predstave uskoro počinju. a na slici predstave videle su se neke balerine, na ledu. on je to gledao, flegmatično, ne zato, što se na engleze ugledao, koji su, tobože, flegmatični, nego zato, što je znao, da on više u pozorišta ne može ići. gledao je te slike, kao što skitnice, na klupi, čitaju, zaboravljene, i bačene novine, ili kao što besposleni, pred izlogom zlatara, zastaju. zna, da ne bi smeo, ni da pomisli čak i da mu se prohte da uđe, i kupi ulaznicu. čak i da je to najjeftinije mesto, na galeriji. niko mu, međutim, ne može zabraniti, da zastane pred tim slikama, pa da se sit nagleda tih balerina, klizačica, na ledu. na reklami je data i titula predstave, za to poslepodne. labudova smrt pisalo je na plakatu. krupnim slovima. a iza ćoška, na drugom plakatu, bila je slika šampionke klizanja, svetske šampionke u umetničkom klizanju. cecily coolidge. za trenut kao da se skamenio. pa on zna tu lepu devojku. to jest, on je, jednom, stajao u gomili njenih poznanika, u parizu, u gomili poznanika koji su se bili okupili oko nje, pri izlasku na ledenu stazu. svaki se, pa i on, trudio, da joj kaže, koju reč, da je ohrabri. stajao je tako i on, pored nje, pre deset godina i trudio se da joj dobaci nešto prijatno. poljaci su je bili opkolili. ona mu se zahvaljivala sa nekoliko ljupkih reči i sa jednim lepim osmehom. sećao se i sad njenog, tadašnjeg, lica, očiju, njenih vanrednih nogu, pre nego što je istrčala u arenu. a sad eto, tu, stoji, i ne može, ni da hoće, da je, na ledu, još jednom, vidi. okretao je glavu prema stanici podzemne železnice, holborn , koja je bila blizu, pa polazi, da se vrati kući. nešto hladno, kao neki zagrljaj ledeni, vuče ga ipak, da stane. javlja se želja da, ma kako, kupi ulaznicu. da je još jednom vidi. to ne znači da mu je, do nje, stalo. stalo mu je do njenog klizanja, koje pamti. ništa ga ne vezuje za tu svetsku šampionku, izmenjali su bili samo nekoliko ljubaznih reči. nađa joj je, isto tako, rekla, dvetri reči. pretura sitnež, u svom džepu, a zatim prilazi blagajni, u nadi da će ulaznica, za dnevnu predstavu, biti jeftina. morao je da da sve, što je imao pri sebi, za jedno mesto na galeriji. zatim je čekao u dugom redu žena i ljudi, a posle se peo, umorno, na galeriju, otkuda će klizačicu imati da gleda, kao da glavačke, sa tavanice, visi. kad je, zatim, nastao polumrak u teatru i kad se zavesa diže, balerine ulaze klizajući, jer je led na pozornici. pozornica je bela kao sneg i glatka kao staklo, a igračice su u perju, sa krilima belim, kao da su labudovi. najzad, uz gromki pljesak gledalaca, i šampionka ulazi. uleće i klizi. predstavlja anu pavlovu na ledu. publika je zanemela i samo se, katkad, čuju zadivljeni, dečiji, glasovi, dece koja ništa ne razumeju i pitaju. nešto pitaju. matere ih umiruju. tišina je. a zatim svi pljeskaju. s početka, njemu se ta predstava čini smešna i usiljena, kao i smrt, tog labuda, na ledu... docnije ga, ipak, to vanredno klizanje, na ledu, očarava, kao da postoji neki, brzi, labud, na vodi. a naročito posmatra šampionku i njeno klizanje, kome se divi. iz daleka, ona se čini još mlada, nego što je pamti, snažnija, nego pre deset godina. zavesa se zatim, pred šampionkom spušta, i trijumfalni se pljesak širi. posle se cecily coolidge javlja, u novoj ulozi. na ledu, očigledno, predstavlja igru jedne antičke bahantkinje. čini mu se, kao da je kopija, skinuta, sa jedne antičke vaze, koju je video u atini. njena igra oduševljava jeftinu publiku na galeriji i pljesak je sve burniji. pljeska i on. dok se ostale tačke programa nižu, on, kao omađijan, šapuće samom sebi, da ne vredi ostalo gledati. međutim, u njemu, i nehotice, iznemoglom od gladi, to, što je video, sve se lepše čini. kao da je mrtav, kao da je u tom teatru umro, nepomičan je na svom sedištu, zatvorio je oči, a, međutim, neka milina razliva se, kroz njegove oči. eto, naišao sam, slučajno, na ovo, ali je dobro što sam ušao. bar sam, pred svoju smrt, video, još jednom, nešto lepo i neočekivano. vratio sam se u svoju prošlost. imaću šta da pričam nađi. a ta balerina ne zna i neće znati, da je danas igrala, meni. taj labud je uzalud igrao, pred ovim svetom, koji anu pavlovu nije nikad video. meni nije igrao uzalud. ja nju nisam zaboravio, jer sam je gledao u mladosti. to je ona evropa, koju sam ja video, i koje više neće biti, i, bolje što je neće biti. u njoj su, mrtvi, moji savremenici, nađa, i naše ljubavi, kerč, rat, naša sramota, a kao i taj labud svi smo mi otpevali svoju pesmu, pre smrti. ja sam je još čuo. ja sam tu evropu video, od arhangelska do kadiza. prošao sam kroz nju, a sad se više niko ne može vratiti u nju. pa i kad bi mogao da se vrati, ona ne bi, nikog, više, mogla da zaokrili svojim krilima, jer je mrtva, na ledu. to krilo je skrhano. sve je to što sam video, prošlo. prošloe. u svom nehotičnom, tužnom, monologu, tako, iznenada, ustaje, jer nastaje odmor u programu. a on oseća da bi bila uvreda mrtvih, da ostane i dalje i gleda banalan program, koji u teatru nastavljaju. oseća da treba da ode, i odlazi, kroz gomilu veselog sveta, i žena i dece koja žvaću. a svet sa njim izlazi, da se prošeta po hodniku. dok silazi, na stepenicama, njegov unutarnji monolog, i nehotice se nastavlja, u njemu. ova lepa igračica, igraće, i sutra, tu. igraće mesec, dva, igraće i onda, kad on i nađa budu ležali mrtvi, u onoj kući u mil hilu. on, kaže, sebi, to je i zaslužio. armije koje su tučene to zaslužuju. niko im, međutim, ne može zabraniti, da, nad sobom plaču. da nad mrtvima plaču. a što se njega tiče, on ne žali sebe, žali nađu. jedan njegov prijatelj, koji je, iz rusije, izišao, kao diplomat kerenskog, u švedsku, bio je doneo, u london, svoju dvocevku i mali revolver i zaboravio da prijavi to. smestio je to u njihovu kuću u mil hilu. ležaće, dakle, mirno, u onoj kući, koja već liči na eskimsku kolibu. sneg je opet i u londonu provejavao. idući železničkoj, podzemnoj stanici, njega je bilo obuzelo osećanje potpune sigurnosti, jake volje, mira, kao da je to, pri toj predstavi, u teatru, stekao. pošto je, te godine, u london bio stigao ceo razoružani korpus poljskih armija, da bude raseljen, a sa njima je i on bio na spisku, njegov ofucani šinjel nije padao u oči, dok je u stanicu holborn silazio. u londonu, svako može proći ulicom, u kakvom god hoće odelu. i sa peruškama plemena sa ostrva polinezije na glavi. tako ni čizma vrangelovog oficira, ni taj ofucani šinjel, koji je sa poljacima prošao kroz evropu, nije nikom padao u oči. automat stepenica nosio ga je u podzemlje kao što bujica odnosi olupinu. pismo od dukese idući dan, počinje, dakle, u toj kući, između dva hrasta, u očaju. uostalom, i ta dva hrasta, pred kućom, nisu bili hrastovi, nego neko visoko drveće iz portugala, od kojeg se pravi pluta za prsluke spasavanja onih koji se dave, i zapušači za flaše šampanja. oni to nisu znali. ta dva hrasta smatrali su kao neka dva čuvara svoja. kad bi polazili u london, nađa je imala sad običaj da ukrsti dva prsta. taj dan, međutim, eto počinje za njih, još gore, nego raniji. pognuli su glavu i žena ima suze u očima. kao kad čovek izgubi sve, na kocki, rjepnin sedi sa rukama zgrčenim oko glave. sasvim iznenada, međutim, njegova žena, uzvikuje, pa mu kaže, da je zaboravila da mu kaže, da je došlo, posle toliko meseci, jedno pismo. u kuću je bilo ubačeno jedno pismo, koje je, slučajno, primetila, kad se, sinoć, vratila. posle toliko ćutanja, neko im piše. trčkara zatim po kući i traži to pismo, i nalazi ga, najzad, pored svoje postelje. pita od koga je? rjepnin ga otvara kao da je došlo sa nekog drugog sveta i čita ga sa podrugljivim osmehom, a kaže. piše nam lady mary. ko? zar ste je zaboravili? nudila vam je, da se preselite u njenu kuću. da budete kod nje, ono što oni zovu, mešač čaja. tea blender. ona mala ženica, sa kišobranom za koju, kažu da je osnivač našeg dobrotvornog društva? ona, što daje šoferu taksija, napojnicu od tri penija? a za koju ordinski kaže da liči na strašilo koje, kod nas, meću u žita, da plaši vrapce? to je vrlo dobra žena. dobra mati. može biti. ne izgleda tako. the duchess nam kaže da ona i nije ćerka nekog lorda, da nije to nikad ni bila, nego igračica. daje tri penija. čuvarna je. a to nije baš sasvim tačno da u taksiju daje napojnicu od tri penija. možda je pre i davala. sad daje, to znam sigurno, šest penija, sixpence. onako, kako vi zamišljate ćerke i žene engleskih lordova, one su još samo u dečijim bajkama. to je vrlo dobra i pametna žena. a sem toga, zar ne znate, da englezi nemaju reč za plašilice vrabaca? imaju za strašilo vrana. skeko. kako? scarecrow dobro. dobro, ona nam čita duge lekcije, na sednicama, da se i suviše lepo oblačimo. a mi nemamo, na žalost, ništa drugo, osim onog, što smo donele iz pariza, na vrat na nos, pred ulaskom nemaca. zašto nas vređa? ona vas ne vreda. u engleskoj je znak otmenosti i lepog ponašanja, kad se ofucan, dolazi na sednice dobrotvornih društava. a ne kao što se oblači vaše društvo, kao da vas šalje carskoje selo, iz doba svetskih izložbi pariza. ona je, sasvim, sigurno, ćerka jednog lorda. uostalom, lordovi imaju, često, igračice, za majku, ili ćerku, a bivše, za ženu. što bi to bilo tako sramno, baš i da je u teatru igrala, polugola? znate šta francuzi kažu. svaka žena nosi u svom srcu želju za avanturama. toute femme porte dans son coeur le gout de laventure. iako je to omiljena izreka njenog muža, njegova žena se, od te rečenice, oseća, kao strelom pogođena. odjednom joj se čini da u mišljenju tog čoveka, ima nekog prezira, prema ženama, prezira, kojeg je, čini joj se, uvek bilo, ali ona to nije zapazila do sada. mada je to skaradno i ružno, kroz njenu glavu, iznenada, proleće misao, da u njihovom braku otkad su se naselili u ovu kuću, i počela ta strašna zima, nije sve u redu. njihovo ponašanje, njihov razgovor, puni su, i posle dvadeset i šest godina u braku, ljubaznosti i nežnosti, ali, već mesecima, njihova ljubav kao da nije tako lepa, kao što je, sve do te zime, bila. je li moguće da je, sa gubitkom zaposlenja u toj školi jahanja, u mil hilu, sa nemaštinom novca, i slabom hranom, u tom čoveku poćela da izumire ta ljubav koja ih je, toliko godina, vezivala? to je koješta, uveravala je samu sebe. nemoguće. a pri toj pomisli bila je sva pocrvenela. nikolaj, ti, od nekog vremena, imaš čudno mišljenje o ženama. nemam nikakvo čudno mišljenje o ženama. hteo sam samo da kažem, da je ta žena, kao uostalom i bivši predsednik engleske vlade, pre ovog rata, pozdravljala, stisnutom pesnicom, paradu republikanskih trupa, u madridu. sad naseljava poljake generala andersa u škotsku, i ženi ih engleskinjama. od nedavna, sve više, pomaže i terorističku organizaciju surina. treba da joj budete zahvalni da brine o vama, ženama carskih oficira. sad je red na nas. zašto ne kažeš šta ti piše, nikolaj? kaži šta ti piše? želi da mi pomogne. čula je da sam nezaposlen i da smo zapali u bedu. nudi mi zaradu. da dolazim i lepim marke na njenu poštu, dva puta nedeljno. na žalost, nudi samo dve funte, nedeljno. na žalost, kaže, mora reći, da je i to privremeno. njegova žena sluša to razrogačenim očima, koje se, polako, pretvaraju u krupne, zelene oči jedne tigrice, onakve, kakve ih deca zamišljaju. one su vrlo lepe u tom trenutku. sva njihova blagost bila je iščezla. dve funte nedeljno? da lepiš marke na koverte? to je, dakle, ono, što je toliko obećavala? je li to ono, što smo zaslužili sad, kad više ništa nemamo? zar ta lordova ćerka nema stida? zar ti nisi ni za šta drugo? sin ruskog diplomate, junker, da otpravlja pošticu? pa više dobija čak i opštinska sirotinja u londonu. zašto plačeš? nisu englezi krivi što je, nas, rat pretvorio u opštinsku sirotinju. čak nismo ni opštinska sirotinja u svojoj zemlji, nego u dalekom svetu. nismo opštinska sirotinja ni u londonu. zar ih nije sramota? stida nemaju. koješta. englezi čine što mogu. mnogo su se istrošili u ratu. ne krivite tu damu. ima mnogo raseljenih lica sad u londonu. ima i ona mnogo briga. uostalom, ti znaš koliko su škoti štedljivi. ti znaš onu priču koja se u engleskoj priča o škotu na bračnom putovanju? kako se oženio i došao u london, a mladu ostavio u škotskoj i kako ga je englez dočekao na stanici i pitao zar je sam doputovao, zar nije poveo, na bračno putovanje, i ženu? a, kako je škot odgovorio. ona je već videla london. prestani, prestani, sa svojim glupim šalama. meni nije do šala. oni neće ništa učiniti za nas, to je sad sasvim sigurno. više bi zaradio čak i da čistiš ulice u londonu. to je nemoguće, darling. carski oficiri ne čiste ulice u londonu. to nije dozvoljeno. to bi bilo za priču. treba da se obratiš andrejevu. kažu da veliki knjaz pomaže andrejeva. veliki knjaz, nađa, sad je u monte karlu. neću da se obratim andrejevu. pa sa dve funte, nedeljno, i sa mojim lutkama, ne možemo živeti. zar joj nisi rekao, da smo bili saveznici u ratu? nismo bili saveznici, nađa, u ratu. pa i da smo bili, englezi, vrlo mudro, menjaju saveznike, kad se rat svrši. kao u kadrilu. sećaš se kako je surin kao aranžer u kadrilu vikao. chaine anglaise. da se u parovima menjamo. prestani, prestani. ne mogu da te slušam. ta žena obilazi one starce, koji su nekad, u dumi, kao i tvoj otac, bili, za englesku. kaže mi da ne treba da očajavaju. sreća ih možda očekuje baš u londonu. možda je već tu, iza ćoška. round the corner. a kad pođe, ostavlja im, iza vrata, po jednu konzervu, i paket cigareta. supu. a oni je ljube u ruku. zašto ne protestvuju? zašto ne viču? šta ti starci mogu? svi svoje grehe plaćaju. englezi im, uostalom, stalno ponavljaju, da im je žao. so sorry. pa zašto onda ne primiš, i ti tu službu, da lepiš marke? zato, darling, što bih, za te dve funte, morao, i da pevam, u horu, u vestminsteru. u horu? u vestminsteru? hoću da kažem, da držim predavanja, o staljinu, koji ne dozvoljava maloj deci da se, pred spavanje, pomole bogu. ledi meri traži da se svi njeni minioni pojave tamo. ja neću. ja volim škotsku, ali nisam roden da pevam u horu. video sam evzone u atini, kad u svojim belim gaćicama paradiraju. u osunčanoj atini to je bilo lepo. još je, međutim, lepše videti škote, kad paradiraju u kiltu. tvrdi su. ogromni su. nestaju, kao priviđenja iz prošlosti, u maglu. čujem i sad još njihove gajde u dvorcu holyrood. išao sam tamo da posetim spomenik škotima, palim u prvom svetskom ratu. i ja sam učestovao u tom ratu. svi su braća koji su učestvovali u tom ratu. neću da lepim marke u engleskoj. neću da lepim marke u londonu. pa šta ćete odgovoriti na to pismo? ništa. i to je odgovor. zašto joj ne kažete da već više od godinu dana ništa ne zarađujete? da ni hrane više nemamo dovoljno. da gladujemo. nemaju stida. zato, što bi me onda strpala u njihov dom staraca guildford. a to je, bar meni, isto što i pakao. četrnaest miliona duša diše u londonu i oko londona, a niko nikog i ne zna. prolaze nemi jedno kraj drugoga. zašto onda da nas pomaže the duchess koja nas jedva i zna? šta ima da me sažaljevaju? neću da me sažaljevaju. help, help, help. da mi konzerve iza vrata ostavljaju. vi treba da odete, kod svoje tetke, u ameriku. a ja ću završiti lepo, kao što sam već davno naumio. idem u nirvanu. ja ću da potonem nečujno, a neka andrejevi i drugi plivaju. zna se šta tone, a zna se i šta ostaje, da pliva, na površini. ne želim više da živim. meliboun hladnoća, koja je u njihov brak bila ušla, kao neka senka sa ulice, senka prolaznika, kola, pa i oblaka, posle prestalih vejavica, nastavlja se i idućeg dana. sluša, kako mu žena, iz kupatila, uz pljusak vode, dovikuje, da mora da žuri u london, i da ne može da ga čeka. moli ga, da on ode kod mesara, pekara i piljara. vratiće se tek uveče iz londona. kad je otišla, on ustaje i oseća da se među njima, prvi put, u braku koji traje dvadeset i šest godina, nešto zlo događa. nikada nije otišla u london, pre nego što bi ga poljubila. neispavan, umoran, on se onda diže, kao što bolesnik ustaje, pa hoda, kao što bolesnik hoda. silazi da sebi skuva malo čaja. vidi u predsoblju otvorena vrata. hodnik, koji miriše na memlu, pa kaže sebi, mrmljajući. otišla, bez poljupca. pomišlja, da bi trebalo da se javi ipak komitetu, kome se nije javljao već više od godinu dana. ko zna, možda bi mogli da mu pomognu? ako već treba da se ponižava, i da moli, lakše će biti, da se ponizi, pred sunarodnicima. telefon kućevlasnika stajao je na stočiću u predsoblju. crna školjka i crno klatno slušalice stoje na stolu, zanemeli već mesecima, tvrdi, kao od izgorelog drveta. crni ugljenisani hleb. katkad bi neko, iz londona, tražio, pogrešno, njihov broj, i, telefon bi počeo da zvrji. oni bi, uzbuđeno, pritrčali, ali bi se razočarali. kratak razgovor sa glasom, nečijim, koga ne znaju, ko se izvinjava, ili stavlja glupa pitanja. dešava se i da dolazi do duže zabune, nesporazuma, i smeha. a katkad, i do nekih brutalnih i pijanih uzvika. aparat bi zatim zanemeo i ležao, posle, nem, danima i mesecima. rjepnin se trže. zar će i oni tako da zaneme? predomislio se i odustaje od posete komitetu. koga da moli? oni su godinama imali, mnogo prijatelja, među ruskim emigrantima, koji su se našli u londonu, posle prvog, svetskog rata, oko takozvanog oslobodilačkog komiteta, oko člana dume, šulgina, oko princa volkonskog, ali ko zna, gde su sada? imali su prijatelja i među englezima, ali, onako, kako im je opadao račun u banci, novac, koji su bili doneli sa sobom iz portugala, tako je opadao i broj njihovih, engleskih poznanika, i pozivnica. sam, ostao sam, u toj zavejanoj kući, rjepnin nema to jutro volje, ni da se obuče i ode do mesara, pekara i piljara. bio se vratio do postelje i legao da se još malo odmori. mrmljao je. otišla je bez poljupca. nekad su imali pozivnice i iz dvora. zatim su im se javljali, godinama, i nekoliko generala, pa i mnogo ruskih i engleskih oficira. nađi su se javljale i engleskinje, koje je poznavala. posle se javljao samo ordinski. zatim, samo mesar, pekar i piljar. pa je i to prestalo. ni oni se nisu javljali više. ležeći na postelji, odlažući trenutak polaska u london, kuda je tog dana imao da ode, u policiju, radi obnove ličnih karata, rjepnin je pokušao da, u mislima, zatvorenim očima, prati svoju ženu, koja je otišla tog dana bez poljupca, valjda sa svojim lutkama, sa svojim kutijama? u mislima, on je vidi, kako je sišla do stanice busa, kako je stigla na stanicu, metroa i kako se vozi, pod zemljom, do londona. do stanice gde izlazi iz podzemlja. u svom dremežu, međutim, rjepnin se varao, prateći svoju ženu, koja je bila otišla u london, prvi put bez poljupca pri odlasku. ona nije izišla na stanici gde je mislio da će izići iz podzemlja, a nije bila ponela ni svoje kutije, sa lutkama. izašla je na sasvim drugoj stanici. na stanici koja se zove mary le bone, ko zna zašto. a čije ime london izgovara. meliboun. čovek nema moć, ni u mislima, ni u priviđenju, da prati pogledom one, koje voli, a za koje bi čak i život dao. rjepnin je prosto bio na postelji, ponova zaspao. njegova žena je, međutim, izišla, iz podzemlja, pred tu stanicu, i pomalo zbunjena, zastala, pored jednog stuba, očekujući taksi, kojem je dala znak rukom da pride. u ofucanim čizmicama, u kaputu od lepog krzna, sivog, pripijenog uz telo, sa isto takvom kapom na glavi, ta zrela žena bila je, već na prvom koraku, u metežu saobraćaja, ipak, upadljivo ljupka pojava. pošto se u engleskoj, zimi, iako su zime inače blage, nose ogromne rukavice od krzna, ličila je na neku mačku, ili tigricu, na pozornici, iz neke engleske, dečije, zimske bajke. međutim, izbliza, na njenom licu i u njenim očima, nije bilo, ni traga, neke mačke, lisice, tigrice. imala je mio osmeh. u prvi mah, svojom plavom kosom, visinom, ružičastom kožom lica, sećala je na engleskinju, a tek izbliza, naročito ženama, ličila je na strankinju. nije imala, ni koščatost engleskinja, ni aljkavost londonki, takozvanog, srednjeg, staleža, ni njihov, smeten, način poziva šofera, sa uzvikom, glasnim. teksi, kao da zovu sto taksija. sa osmehom je rekla, tiho, ime bolnice, do koje je želela da je odvezu. bilo je isto kao i ime stanice. nije bila daleko. lice joj je porumenelo od hladnoće, a oči ostale blage, zelene, upadljive i neobične. duguljaste. pod dugim, zlatnim obrvama, i dugim, zlatnim, trepavicama. iako zelenih očiju, ima, i u engleskoj, i u škotskoj, ali mnogo ređe, nego u irskoj, šofer je osetio odmah da ima posla sa strankinjom. da bi se pokazao ljubazan, otvarao je lagano, nauznak, rukom, sa svog sedišta, vrata svojih kola, a pri tom glasno, uzviknuo. thank you. bila mu se dopala. kad je ulazila u staru sandučaru, morala je da zadigne bundu do kolena, pa je bila otkrila, svoju lepu nogu i kolena. jedan prodavac novina, koji je stajao kraj vrata stanice, kroz koja je bila prošla, zviznu. taj zvižduk, kod prostog sveta u londonu, najviši je znak divljenja, pri prolazu drugog, lepšeg pola. šofer se osmehnu bezobrazniku, a pogleda bolje, u ogledalcu iznad glave onu, koju vozi. ponovio je ime bolnice i krenuo, u karavanu taksija koji su se razilazili. bio se raspoložio. postoji radost u čoveku, svakom, kad sretne takvu ženu. kalfe mesara u predgrađu mil hil, zvale su njenog muža. kozak. a nju. naša poljska sirena. our polish mermaid. ona to nije znala. nije znala ni šta taj zvižduk znači. njene su oči ostale blage i nasmejane, samo zato, što je osetila, da joj je šofer naklonjen, i da će je odvesti do bolnice, koja, gde je, nije znala. tek posle, njene oči, koje su bile vedre, i nosile u sebi neko ogledalo dobrote, i mira, postale su tvrde, tamne, boje smaragda, sa velikim, tamnim zenicama. ćerka knjaginje mirske, odlazila je u tu londonsku bolnicu, prema uputstvu, i po preporuci, stare grafice panove, koja je imala, i tamo, veza, pa joj je osigurala prijem, kod jednog čuvenog lekara, ginekologa. u dugoj povorci taksija, ona je stigla, za nekoliko minuta, do bolnice koju je tražila. međutim, pošto ta bolnica ima nekoliko ulaza, prošlo je skoro četvrt sata, dok je pravi ulaz, za nju, našla. bio je dosta neobičan, sav u asfaltu, a silazio je, tako reći, u neku vrstu podruma. tek kad je prošla nekoliko vrata, ušla je u dvoranu za prijem, koja je bila prepuna bolesnika. bolničarke, u belom, kao da su neki anđeli u engleskoj pantomimi, prolazile su. imala je da čeka. dugo, pred tezgom prijema. tražili su njeno ime u knjigama, sa datumom prijema. kad su je našli, imala je da nastavi prolaz do jednog paviljona, sred čekaonice, koji je ličio na drvene kućice iz kojih prodaju čaj po londonskim ulicama. gužva, oko tog paviljona, bila je velika, ali tiha. zatim je, odatle, upućena pred jedna vrata. veliki redovi bolesnika, na sve četiri strane dvorane, čekali su, pred takvim vratima. ponegde bi izišli, neki muškarci, i žene, noseći u ruci neki sud, pokriven hartijom. pregled urina. sve je tu slično bolnicama, od pre sto godina, u londonu. samo je sad sve besprekorno čisto, a ophođenje, sa bolesnicima, vrlo uljudno. bolničarke, koje prolaze, a koje svi nešto zapitkuju, neobično su mlade i lepe. postale su bolničarke, većinom, u nadi da će biti dodeljene uz nekog, starijeg, privatnog, bolesnika, koga će negovati, a koji će se zaljubiti. udaće se. postaće, može biti, čak i milionarke. bilo je deset časova kad se njeno ime izvikivalo. misis rajpen. tako su ga izgovarali. uvodi je jedna bolničarka koja se ljubazno smeška. iza nje se zatvoriše vrata. a bilo je jedanaest časova, kad je opet izišla. bila je vrlo bleda, ali, imala je neki sretan osmeh na licu. rečeno joj je da ništa ne stoji na njenom putu, što bi moglo da spreči, da rodi, i ona, dete. samo to će biti opasno, posle toliko godina. dok je, pešice, išla, prema stanici podzemne železnice, otkud se beše dovezla, u njenim očima nosila je lice jednog čuvenog lekara, koje se bilo, nekoliko puta, nadnelo nad nju, u ogledalu, koje je videla iznad svoje glave. sećala se kako joj je srce lupalo. bila je crvena u licu, od stida. pregledu je prisustvovala i jedna lekarka, čije lice nije bilo prijatno, kao što nikad nije, kod usedelica, engleskinja. naprotiv, to muško lice, čuvenog lekara, bilo je lepo, kao što je, ko zna zašto, to, čest slučaj, kod lekara, engleza. da je moguće pamtiti lica onih koji ulaze, ili izlaze, na vrata bolnica, svet bi bio mnogo ozbiljniji, možda čak i bolji. tuđa nesreća, ili tuđa radost, postaju prilepčivi. i najgori čovek, kad prolazi pogreb, zastaje. silazeći u podzemnu železnicu, da se vrati u mil hil, rjepninova žena bila je, tog dana, sva ozarena. grafica panova, babuška, uspela je da joj omogući pregled, i to kod čuvenog specijaliste, što se inače, privatno, u londonu, skupo, vrlo skupo, plaća, a na koji se, često, i mesecima čeka, u bolnicama, nema, za to, mesta. hiljade čekaju. odmah se primaju samo pregaženi. ona, međutim, sva radosna, nosi sad u sećanju, to lice, jednog postarijeg čoveka, kod koga je pozvata, posle pregleda, a koji je sa jednim lepim osmehom, nudi da sedne. rekao joj je, na tačnom, francuskom jeziku, sa izgovorom koji je bio engleski, da mu je grafica panova našla nekoliko, izvanrednih, starih, ruskih, ikona, a tako reći, budzašta. divne su, i, on bi rado za njih bio platio, mnogo, mnogo više, nego što je madam panova tražila. to je vrlo otmena, i neobično dobra, dama. on joj se divi. on skuplja grčke, ruske i druge ikone, sa istoka. to mu je razonoda. a što se tiče njenog slučaja, sa njom se, kao sa tolikim ženama, poigrala, priroda. mogla je davno imati dece, da je bila na operacionom stolu, svega nekoliko minuta. sažaljeva, i nju, i njenog muža. a želi da joj pomogne. on je razume. njena želja, da bude mati, dirljiva je, i lepa. on žali što je imao samo jednog sina, pa i tog je izgubio. ako se dakle reši, madam panova ima samo da mu javi. za nju će, u ovoj, ili jednoj drugoj, bolnici, on, uvek naći mesta. mora, ipak, dužnost mu je, da kaže, da posle, njen porođaj, kraj svega, može postati i fatalan, za nju, ili bebu, ali se on, sasvim sigurno, nada, da neće doći do toga. neka, ipak, razmisli. spremajući se da ode, sva pocrvenela, ona se mnogo zahvaljuje, ali uplašena, pita, ipak, tiho, koliki će biti trošak oko toga? uhvatila je, ružni, pakosni, podrugljivi pogled, lekarke. on, međutim, gleda u nju, pocrvenevši, sa sažaljenjem, pa joj kaže. otprilike onoliko, koliko iznose troškovi jedne posete, u salonu za ulepšavanje kod elizabete arden. neka ne brine. ne, više. zatim je prati do drugih vrata. propušta je kroz sobu u kojoj, ona, daje podatke, o sebi, i broj telefona, i adresu, njegovoj sekretarici. malo je iznenađena videvši koliko je ta njegova bolničarka, mlada, lepa, a elegantna, riđokosa. ona joj se ljubazno smeška. tako je, eto, ta ruskinja, bila, tog dana, u bolnici, meri le bon. zatim je, putovala, dugo, do stare grafice, panove, kojoj je bila odnela, dan ranije, na prodaju neke svoje kostime skijaša, a pored toga i večernje haljine. stigla je tek predveče natrag u mil hil. u prozoru je videla svoje mače, kako je čeka. u prizemlju, muž joj je bio ostavio pripremljeno ognjište, pokriveno novinama, koje se pale, tako da buknu, a sa njima onda upale se i drvca, i ugalj, na promaji. to je, u engleskoj, naročiti trik, za paljenje vatre. posle, kraj tog ognjišta, ona prati, u mislima, muža, u londonu, pa i sebe samu, kako je išla u bolnicu, i šta tamo sprema. to je njena tajna. iako još ne zna, kako će to biti moguće, rešena je, da provede dve, pa i tri nedelje, ako treba, u bolnici, a da svom mužu ne kaže ništa, sve dok ne bude znala da će biti mati. rjepnin je bio, tog dana, zna, otišao u policiju, za strance, jer su im bili poništili lične karte, sa pečatom i potpisom engleskog ministra spoljnih poslova. eden, a pre dva dana poslali nove, a te su, opet, imale taj potpis. ništa nisu razumeli. zašto? bojala se da u policiji ne dođe, sa njenim mužem, do svađe. u poslednje vreme, teško se savlađuje. obuzima ga često bes. i ta njegova želja, da ona ode u ameriku, tetki, da bi je spasao od siromaštva u londonu, i, kad budu ostarili, prosjačkog štapa, njoj se čini luda i detinjasta. u tom trenutku, međutim, rjepnin je prolazio kroz novu, hipermodernu zgradu, koja ima staklena vrata, na kojima nema kvaka. providna su. idući žurno, po fotografije, na sprat, udara glavom u staklo, tako, da je obnevideo, minutdva. neki su mu pritrčali i hoće da ga vode u sobu za hitnu pomoć. staklo je neprobojno. međutim, on se pipa po čelu, ali mu nije ništa. udario se samo. njegova žena, da je to mogla videti, u mislima, svakako bi ciknula. zatim bi ga bila videla kako, docnije, ulazi u zgradu policije za strance i kako ima da čeka, na klupi, dok i na njega bude došao red. ražalostilo bi je bilo, to lice, da je mogla da ga vidi, tada, toliko je snuždeno. na tom licu, osim dve na čelu, nema još nigde bora, a koža ima boju slonovače, koja je samo na čelu bleda. francuska brada, još je crna i daje tom licu crtu zla, koga u očima tog čoveka nema. kukast nos rjepninov nesumnjivo je njegovom licu dodavao crtu divlju, ali usta su, ispod tog nosa, i sad, mlada, rumena, uzvijena, sa crtom ljupkosti pri kraju. oči, krupne, crne, oči, nose na tom licu, jedine, trag tuge, koja je duboka i vidna. to je, očigledno, čovek ponosit, koji je mnogo prepatio. pošto ulazi lakim korakom dobrih jahača, a visok, ostavlja utisak nekog, ko ima vremena, a ko ne traži ništa, i nikoga. gologlav, činio se neki oficir trgovačke mornarice, koji je tek stigao iz inostranstva. bilo ih je takvih, mnogo, u londonu, pri kraju rata. i njega, i tu, prati osećaj, tog dana, da između njega i njegove žene, u braku, nešto nije više, sasvim u redu. zašto je otišla onako iz kuće? sve je, uostalom, tako zamršeno, i tužno, u njihovom životu, sad. zbija glupe šale, da bi, makar trenutakdva, zaboravila, ono, što se sa njima događa. u životu njihovom otpočinje, čini mu se, velika promena. teži je život svakog dana i biće sve teži. kuća u kojoj žive postaje, sve više, grobnica. vreme u londonu prolazi tako lagano, a jedva čeka da se vrati u mil hil. čitaće večeras, opet, uz slabu svetlost sveća, štedeći struju, one njihove, lude knjige, koje opisuju sibir, kavkaz, pa i druge, daleke zemlje, u aziji, africi, americi, polineziji, pa će čitati i astronomiju. to ih je, u stvari, jedino još i zanimalo. posle će opet, zna, onako gladni, umorni, nastaviti svoje beskrajne dijaloge, o rusiji, o emigrantima, o brakovima poznanika u emigraciji, o londonu, i englezima, a najviše, o smrti. biće i prepirki, i monologa. a naročito će opet pričati uspomene. tu potrebu, da se vrate u prošlost, da se izjadaju jedno drugom, imali su stalno, i on, i nađa. a razgovaraće opet, tiho, čavrljajući, i ne čekajući odgovor, kao što razgovaraju papagaji, u kini. pa ipak je bio željan da se, što pre, vrati u mil hil. ima, međutim, da čeka dugo, dok na njega dođe red. najzad staje pred tezge, pokazuje papire, pa pita zašto su mu date opet legitimacije, koje se daju samo stranom oficiru crvenog krsta, i, tek posle duže procedure? kažu mu. oduzete su im, zato što na njih više nemaju prava. oni su sad, i sam zna, samo obična, raseljena lica. a što su im onda poslali, opet, papire, sa potpisom idna? to je bila slučajna pogreška, kaže mu činovnik, sa osmehom. mistake. vraćaju mu, zatim, opet, stare papire, samo što je, sad, ime eden precrtano. rjepnin se onda smeška, ćuti, zatim se zahvaljuje i odlazi. izlazeći na ulicu, zagledan u ulaz restorana martinez, u čijem ulazu, seća se, ima plavih azulejosa, koje je voleo, on se pita, kuda sada? zatim se rešava da se vrati u mil hil, odmah. kad je ušao u stanicu podzemne železnice, piccadilly, gomile putnika nose ga do stepenica, koje se automatski kreću. silazi sve dublje u zemlju, kao da će odsad živeti samo u podrumu. ta promena karte identiteta sasvim ga je snuždila. sad više nema nade da će moći naći, u londonu, neku sigurnu zaradu. istina, ruski emigranti primaju, i sad još, neku malu pomoć, kao milostinju, od komiteta, sa ko zna čijeg fonda, ali on je sa tim svetom prekinuo svaku vezu. pita se šta da kaže danas svojoj ženi, kad stigne u mil hil? ako joj kaže istinu, imaće da sluša, do ponoći, onaj tihi plač, od kojeg mu se diže kosa na glavi, koji se jedva čuje, kao i dečiji, katkad, ali je jeziv. sluša ga već godinu dana. pomišlja, da bi bilo bolje, da je svratio u muzeje, gdje je toplo, a besplatno, ili u crkvu svetog džemsa, koja je policiji blizu. obilazak muzeja i porušenih crkava bili su mu postali jedina razonoda. zato se ne plaća, a crkve priređuju koncerte, da bi privukle svet sa ulice. gramofoni sviraju baha, a katkad sviraju i orgulje. sirotinja u crkvi i ruča. jede sendviče u polumraku, krišom, i drema u klupi. bog je uteha. ostao je, dakle, sa ženom, na ulici, u londonu, i sad je sasvim sigurno, da se ničem više ne može nadati. ruski narod je, u prvom svetskom ratu, teško stradao, boreći se uz englesku i francusku, a stradao je, više nego drugi narodi, i u prošlom ratu. za ruske carske oficire, međutim, koji su se našli u londonu, već posle prvog svetskog rata, nema milosti. iako ih je malo, iako su to sad, većinom, stari ljudi i bolesnici a stare i njihove žene. žena će ga opet, začuđeno, pitati. zašto je to tako? ne treba u londonu stavljati pitanja. da nas ne bi lagali. englezi i sami imaju poslovicu o tome, pa kažu. nemoj te stavljati pitanja, da vas ne bi lagali. do not ask questions not to be told lies. kad je stigao u mil hil i izišao sa stanice, ni tada mu se još nije išlo kući. bio je toliko iznemogao, da luta po zavejanim putevima, na koje pada hladnoća sumračja. sneg je bio prestao da provejava. šta da kaže ženi? da joj ponavlja, kako ga je otac, koji je neko vreme bio u diplomatskoj službi cara, odveo, kad se vratio iz pariza, u štab brusilova, a posle u štab, takozvane oslobodilačke armije djenikina, kako je, po očevoj volji, u jesen 1918, došao u ekaterinodar, kud je bio stigao i sazonov? kako su nemci bili došli u ukrajinu, u odesu, u sevastopolj? kako su putevi u novočerkask bili blatnjavi? čemu to? kako ga je to dovelo u london? kakve to veze ima sa londonom? a eto, sad su, i u londonu, takvi slični, dani. jedino, što sad treba učiniti, ne razmišljajući dalje, treba tu ženu, koju voli, da spase. nagovoriti je da ode tetki. a posle, kad bude čuo da je spasena prosjačkog štapa, nek bude šta bude. neće niko moći da kaže da je, jedan rjepnin, upropastio ženu. neće da ga ona gleda, kako leži mrtav u krvi, čemu to? u pitanju je samo jedan trenutak. ona je još mlada, lepa, vrlo lepa. može se udati. treba lagati. treba joj, međutim, večeras reći, da je bio u policiji, i da će, sad, zaposlenje, sasvim sigurno, dobiti. kad je stigao u mil hil pred kuću majorovu, u kojoj su stanovali, mrak se i u taj zavejani ćorsokak bio spustio. kucao je engleskim zvekirom na vrata. ima ga i na toj naerenoj kući. engleska mornarica bila je te zime, bacila na prodaju, velike zalihe, mornaričkih kaputa, koji su bili preostali iz rata, pa su se jeftino prodavali. stoji u takvom kaputu, u londonu, a kao da se opet u rusiji nalazi. njegova senka, tih dana, kad pod nekom uličnom svetiljkom u londonu prolazi, liči na eskima. tih dana je njegova žena nudila po londonu, novu lutku. eskima. od neke nove materije koja je bila od stakla, a činila se sastavljena od pahuljica snega. niko mu ne otvara vrata na kući. stoji na snegu u nedoumici. iako mu je žena morala već biti doma, prozori nisu osvetljeni. kuca malo jače, alkom, i po drugi put. kao što to često biva, kad je čovek nesretan, u životu, ili iznemogao od gladi, ili probuđen u noći, u nepoznatoj kući, prestaje da vidi samog sebe, nego mu se čini, da je postao neko drugi. na nekoj slici života koji nije njegov. sa tim dvojnikom nas vezuju fantastične veze, koje se ne mogu protumačiti. rjepninu se, to veče, pred svojim vratima, u tom zavejanom ćorsokaku, učini, da u vratima stoji slika, koju je u detinjstvu video, a koju je njegov otac bio upotrebio, pri jednoj debati, u dumi. na slici, oslonjen o zid, stajao je neki engleski radnik, sa kapom u ruci, a pored njega žena, sa malim detetom. besposlica je bila velika te godine u engleskoj, i, njegov otac, održao je govor, o tom, u dumi. da potkrepi ono, što je tvrdio, pokazivao je tu sliku. u sećanju, rjepnin je sada vidi uveličanu, strašnu, kao u velikom ogledalu. žena sa detetom u ruci stoji kraj njega i plače. tako je rjepnin, u londonu, tog trenutka, video da čovek, katkad, postaje ono, što je mislio da je slika, nečeg, što se događa daleko. tek kad je, uznemiren, počeo da kuca, jako, u prozore, u kući se začu neka trka, neka vika, a vrata se, odmah zatim, otvaraju. žena mu pada oko vrata, kao da se godinama nisu bili videli. skakuće radosno u snegu. a oko nje i mače, koje je bilo istrčalo za njom. dok čovek stoji, kao smrznut, pred svojim vratima, žena mu klikće, isprekidano. kako ima nešto novo, i kako su vesti, dobre. bila je u londonu, a posle je posetila svoju staru poznanicu, graficu panovu, babušku, koja sada živi sama i bavi se preprodajom ikona, slika, nakita. imaju ugljena, imaju novina, a kupila mu je i knjižicu, koju je on toliko želeo. aragona. elzu. palo joj je na pamet da babuški odnese skijaške haljine i obuću, neupotrebljenu, koje je bila kupila u parizu. babuška joj je to, sve, prodala, a kaže da će joj prodati i večernje haljine, koje joj sad i tako ne trebaju. čudna je ta babuška. ima tako dobro srce. hoće svakom da pomogne. čovek onda odgovara svojoj ženi, da je zaboravio tu, babušku, panovu, a moli je da udu, da ih susedi ne gledaju. njemu je sve dosadno, oseća se čudno, tu, u snegu, kao da je u sankt petersburgu, ali u nekom drugom, ne svom, bivšem životu. u siromaštvu. u bedi. a oko njih je sneg i led, i svetle raskošne palate u snegu. ni ta radost ženina, što je prodala te stvari, pa sad imaju čime da se zagreju, ne čini mu se neka sreća. kao da čak i ne želi da napusti bedu, u koju je zapao. iz jednog života, u drugi, nije tako lako preći, kao što je mislio. čak ni nju ne voli, veselu. zašto se obradovala toliko? čemu? iako je ta hladnoća muževljeva, vređa, ona ga ipak uvodi u kuću, trudeći se da ga razveseli. babuška, panova, kaže, da će joj prodati, ne samo večernje haljine, koje je donela iz pariza, nego i kostime, za skije i obuću. pojavili su se skijaši u engleskoj, pa ne idu više uvek u švajcarsku, u planine, nego i u škotsku. sve će joj te stvari prodati, lako. večernje haljine, iz pariza, traže se, a imaju sad, u londonu, dobru cenu, privatno. velika je bila nestašica, tih haljina, posle rata. dok rjepnin sedi, pognute glave, kao da i ne sluša, to, ona počinje da mu pokazuje svoje večernje haljine, koje je spremila za prodaju. dvetri je već odnela babuški, ali sad oblači, najlepšu. u toj haljini bila je vrlo lepa, pre deset godina, u parizu. veliki je knjaz pitao. ko je ta žena? svi su je, to veče, smatrali, za najlepšu ruskinju u parizu. njen muž je sad, zanemeo, gleda, onakvu, kakvu je vide, pre deset godina, u jednom drugom njihovom životu. ona, posle, skida tu haljinu i meće je u kutiju, u kojoj, inače, nosi lutke u london, na prodaju. njena lepota je i sad velika, ali tužna, kao lepota srednjovekovnih kraljica, u grobu, kad ga otvaraju. za trenut opet blista kruna na glavi, drago kamenje, pa i visoko, belo, čelo, pa i svila, i biser, ali zatim i glava i telo nestaju u prahu. ona se smeška tužno dok skida haljinu. ostaje polugola. priča, kako će, kad sve to proda, dobiti još toliko, da mogu živeti, bezbrižno, i do zime koja je daleko. zatim mu prilazi, tako, polugola, mirisna, pa ga miluje po licu. otkad je odsekla kosu i češće odlazi frizeru, kao da je preobražena i mnogo mlada. glas joj guče. oči su joj svetle. dižući kutije na orman, ona pokazuje, do kukova, i golu nogu. muž je vidi kao skulpturu. telo joj se previja lako, a zrelo je. uzgred, kao da se nešto predomislila, dodaje, da treba da mu kaže, da će, možda, uskoro, otići, na koji dan, u jednu bolnicu. ne treba da brine. toje sitnica. nekiženski, mali problemi. večeras, međutim, ima samo jednu želju. da legnu. da zaspi u njegovom zagrljaju. spokojno, posle toliko neprospavanih noći. rjepnin, koji nikad nije raspravljao sa ženom seksualne probleme, u braku, i koji je ništa, nikad, nije pitao, kaže onda, učtivo kao da su u petersburgu. nada se da od njega ne krije ništa, zlo? je li zaista sitnica? ona se smeje, veselo, pa uzvikuje. zut, zut, ce que femme veut, dieu le veut. što žena želi, i bog hoće. ne skida pogled sa muževljevog lica. a dok mu prinosi čaj, i dok sedi kraj njega, kraj ognjišta, mače, koje je tog dana bilo prvi put okusilo mleko, posle toliko dana, seda pa briše nos, šapom, a trlja ga toliko da se čini, da će ga odvaliti. kad neka sreća zadesi nekog čoveka, i domaće životinje naslute to, valjda? uveren da se radi, zaista, o nekoj ženskoj, sitnici, rjepnin nije pitao ženu, ni kad će u bolnicu, ni u koju. prešao je rukom preko čela i nastavio, tiho, umorno, da razgovara. bila je ponoć kad se, na spratu, pored njihove postelje, ugasila sveća. večernji šešir na glavi idući dan, njegova žena vraća se, još veselija, iz londona. madam panova uspela je da joj proda dve večernje haljine i dala joj je 60 funti. obećava, da će i ostale večernje haljine njegove žene prodati i da će joj, svakako, dati, još sto, stopedeset, funti. večernje haljine kupovale su se, i plaćale dobro, posle rata, u londonu, ispod ruke. sirota žena se sad, često, smeje, a posle tako dugog očaja, puna je nade. viče kao dete. šta da ti kupim, nikolaj, kaži, šta da ti kupim? to ponavlja skakućući po kući. često hoće da ga zagrli. očigledno se nudi. njen muž, međutim, pognuo je glavu, kao da su mu sve večernje haljine, u londonu, prostrte, i bačene, na glavu, pa jedva čuje i jedva vidi. kako je to čudna varoš, london, misli. večernje haljine igraju u toj varoši, u svakoj glavi. a gladni se šetaju po krovovima i sahranjuju u, naročita, daleka, groblja, jer nema za njih niko, čak ni krematorijum, da plati. otkud da večernje haljine mogu da ulaze u život ljudi, kao što bi se mrtvaci vraćali, kroz zatvorena vrata, na kući, kad bi mogli? koliko stanovnika ima london, koliko večernjih haljina? pošto njegova žena ponavlja svoje pitanje, šta da mu kupi, pa ga ljubi, on, u nedoumici, snužden, počinje, ni sam ne zna zašto, da priča da je čitao o jednom englezu, u podzemnoj železnici, koji je, kao i on, učestvovao u prvom svetskom ratu, pa ga zato voli. taj englez je pisao, da su perfektni atributi engleske. da je sat, na crkvenom tornju, stao, a da ima čaja u kući. i meda na stolu. neka mu, dakle, kupi sutra, malo meda, kad baš hoće da mu nešto kupi, engleskog meda, koji je jeo u detinjstvu, u očevoj kući, kad mu je otac išao da prisustvuje sednicama, u dumi. pravog, engleskog, meda. sad kad imaju vatre u ognjištu, i mleka na stolu, i za mače, svi će, pa i on, biti zadovoljni. to veče su, dakle, svi bili u kući sretni. čovek onda, iznenada, mršti se i saginje glavu, setivši se, da on sad, više ništa ne doprinosi, i da, od ženine zarade, živi. neveseo je, i, svaki čas, ćuti. pada mu na pamet da bi možda, i on mogao da proda svoja večernja odela, koja je, prvih dana, kad su došli u london, pa su obilazili engleze, sa princem volkonskim, morao da nabavi. da ih vide u staroj, ruskoj, uniformi, nisu hteli. nastaje dakle gnjuranje u sanduke ispod kreveta, gdje drži odela, pa se žurno vade stvari i ređaju po postelji. na vrhu, u kožnoj futroli su večernji šeširi. u tom bivšem svetu, u londonu, u koji su došli, ti visoki, tvrdi, crni, svileni, šeširi, bili su, neophodni. englezi takve šešire nose i na ulici, a zovu ih top hat. nosili su ih i na trkama. samo što su tada sivi kao golubovi. smešno je samo to, što takve šešire nose i poslužitelji u bankama, raznosači, a smešno je i to, što se mogu, budzašta, iznajmiti, u radnjama koje su baš zato i otvorene u londonu. iznošeni, ti šeširi su se bacali, i pojavljivali u sirotinji londona, a kad su se prodavali imali su nisku cenu. šiling dva, tri. bivši kapetan, u štabu djenikina, to nije znao. u nadi, da će i on, nešto, kad večernja odela proda, doprineti, čovek se smeši, kao dete, kad zaspi. računa koliko li može dobiti, kad sve to proda? zatim, tiho, počinje da se kikoće, kao luda. žena ga začuđeno, i zabrinuto, posmatra. on onda stavlja taj večernji, svileni, šešir, na glavu i staje pred ogledalo. kosa mu je razbarušena, i, na slepoočnicama, počela odnedavna, malo, da sedi. sa tim šeširom na glavi, neobučen, u ofucanom, sobnom, ruskom, halatu, liči na skitnicu, vagabunda, i prosjaka. nešto mrmlja. šta kažeš? kažem, da bi se smejali, u moskvi, da neko može ovakvog da me, sad, vidi. nađa, onaj niz portreta, autoportreta, rembranta, koje smo po raznim muzejima videli, jedan je od najluđih, doživljaja, koje smo imali. te promene na rembrantovom licu, pa i na mom licu, na svakom ljudskom licu, najluđa su metamorfoza, mislim, koja se može doživeti. oči postaju oči konja, mačaka, žaba, rupe, sline, šupljine, nosevi krompiri, repe, a podvaljci vise, kao prasci, krmače, lepinje. nema većeg slikarskog dela, od tih autoportreta rembranta. to je vanredan roman o životu, u zlatnoj svetlosti i boji. kako je bio drzak, s početka, kad drži mladu ženu na krilu. kako je bio ohol, kad je metnuo šešir sa nojevim perjem, na glavu. taj flamanski, veliki šešir nikad neću zaboraviti. u čiju je boju bio pomešao, prvi put, boju jesenjeg lišća. možda je tada bio mojih godina? a vidite li kako je snuždeno skrstio ruke, ovde, u muzeju? sećate se? lice je već podbulo. kosa razbarušena. oči su tužne. nos je naduven. u pretposljednjem portretu se već nemoćno smeška. u ovom, u londonu, ni suza više nema. ima samo jedna beskrajna, ljudska, tuga. njegova žena mu, uplašeno, kaže, da na to ne treba misliti. sećam se da sam se, nekad, grohotom, smejao, fotografijama i dagerotipijama u albumu, porodično knjaževskom. čudna mi čuda, mislio sam. umro teča? umrla tetka? video sam i one naše, kanibalske, poslednje, fotografije, umrle sestrice u mrtvačkom sanduku. knjaginjica rjepnin? sad vidim da je sve to, nehotična, glupa, fotografska, imitacija rembranta. roman ispisan koštunjavom rukom smrti, od kojeg, u životu ljudskom, drugog romana i nema. metamorfoza. znamo kako se svršava. niki, prestani, ne misli na to. gledamo se, jednog dana, ovako, u ogledalu, i vidimo, kakve smo sve šešire nosili. sećaš se nađa? u francuskim familijama drže čitave zbirke slika, artiljerijskih narednika, pa i generala. svi mrtvi. na polju časti, kažu. u stvari, na utrini prolaznosti. neki i od prostatita. u raznim kapama. uniformama. na glavi sa peruškama. kod njegove žene, ta deklamacija muževljeva, izaziva neko sujeverje. kao neki strah od bogova. neku grozu od nečastivoga. kaže mu da bi, zaista, bilo bolje, da sve to proda. to jest, ne, da to ne proda. ta prodaja, ne sluti na dobro. bolje da to pokloni. nekom siromahu, ovde. čoveku koji im donosi ugalj. on se onda seća, da su u londonu, siromasi, zaista, često, odeveni, u vrlo čudnu zbirku odeće, i obuće. skinute sa bogatih. ona ga onda podseća na jedan ispad generala dragomirova, koji je uzviknuo jednom, kad su došli u london, da bi svi oni trebali da se obuku, u svoje ofucane uniforme, i pocepane šinjele, pa da, neobučeni, barusavi, prođu ispod prozora kraljevskog dvora, koji ih je napustio, kao što je napustio i svog rođaka, cara, saveznika. bila bi to velika sramota za engleze. rjepnin joj kaže, da je general predlagao koješta. kad bi to učinili, policija bi ih, mimo, pratila, a novine bi pisale, da su to plaćenici nemaca, sa krima. posle bi bili kažnjeni, blago, za pravljenje nereda. parlamenat bi pitao, otkud u londonu generali carskog režima, koji nisu hteli da produže rat sa nemcima i koji su izdali englesku i francusku, a koje je zamenila velika, demokratska amerika? slava bogu. ledi meri bi im ponudila stan i hranu, u skloništu bogalja. a opozicija bi vikala, da su odbili, da zarade svoj nasušni hleb, svojim rakama, poštenim radom. njegova rezignacija zamara sirotu ženu, koja se bila tek ponadala, da će im biti bolje, ubuduće. ona smatra da bi trebalo, da je trebalo, s početka, nagovoriti, sazonova, šulgina, volkonskog, da odu na javne zborove, i traže pomoć, za one, koji su došli sa krima, iz kerča, i odese, posle krvavih bitaka. imperija britanska, kaže, morala bi da se zastidi. zašto da se zastidi? pita, podrugljivo, muž. pa njen nam je šef lord kerzon, još dok smo bili na krimu, savetovao, da se izvrši kapitulacija. šta bi moglo nekoliko blesavih, ruskih, staraca, kad je u pitanju engleska imperija? on se, kaže, divi englezima. rusija je trebalo da nauči mnogo štošta, od engleza. cela je engleska jedno veliko osiguravajuće društvo. žena mu onda kaže, sa suzama u glasu. tako se, dakle, završavaju tvoja velika oduševljenja, za engleze? tražio si da dođeš u london, sa poljacima, kad je london goreo, kad je oko nas bio požar, svakog dana. trčkarao si ovde i za letećim bombama. kao da su bile ordenja. angloman mi je bio otac, nađa, pa sam i ja sanjao o londonu, počev od svog detinjstva. a što se tiče tih bombi, hteo sam da ih vidim izbliza. hteo sam da vidim mrtve, izbliza. nijednu noć nisi hteo, da se sklonimo, iz londona. nećeš da se odvajaš od stanovništva londona, za vreme bombardovanja. ruski ste oficir. kažem vam, da ste mi probili glavu, ponavljajući to. hteo si da, sa londonom, deliš i dobro i zlo. a toliko se engleza sklonilo u kanadu i ameriku, pa nikom ništa. prisilio si me da ostanemo u stanu, ispod kojeg je bila benzinska stanica. zašto ih ne podsetiš, sad, na to i ne kažeš, da smo bili sa njima, u ratu? čovek onda odbacuje svoj crni, svileni, visoki, šešir, kao da je neki stari, razbijeni, lonac, ludaka, u kom ima rupa. a ženi kaže, blago, sedajući na postelju. kad se rat svrši, nađa, niko u londonu, ko je bio s njima, ne pita. obećava joj, međutim, da će sutra opet otići i kod poljaka, da traži posla. ma kakvo zaposlenje. ponavlja samo da je sve uzalud. englezi traže samo one, koji se pokažu useful. prilikom takvih, bračnih, dogovora, i prepirki, kod siromašnog i neškolovanog sveta dolazi, često, do plača i svađa. među tim svetom, ruskih emigranata, dolazilo je do šašavih razgovora u takvim prilikama. do zore. sad kad je, prodajom svojih večernjih haljina, unela u kuću nešto novca, sirota žena, počinje da sumnja, da je krivica što njen muž ne može da nade zarade, do njega, a ne do drugoga. sve dotle, ona je tog čoveka, koga je, strasno, volela, smatrala samo, za nesrećnog, otmenog čoveka, koji je sve pokušavao, da dođe, radom, do novaca, i uspevao u tom, u nekoliko prestonica. bio je učitelj igranja, crtač, bio je vratar jednog noćnog lokala, učitelj jahanja, a sem na nešto francuskih i engleskih knjiga, na sebe, nije trošio ništa. tih dana, međutim, on joj se pričinjava, tvrdoglav, neumešan, podrugljiv, a neobuzdan u govoru, sa drugima. naročito počinje da je razdražuje, svojim navodima, iz knjiga koje čita, i, svojim glupim šalama. a očajava, kad on zastupa, sve češće, mišljenje da čovek, zbog nekog drugog strada. ja sam cinna, rekao joj je, tog dana. videvši kako ga ona začuđeno gleda, rekao je, da su imena, i nadimci, izgovor za ubistva. cinna je ubijen mesto jednog sasvim drugog čoveka, samo zato, što je i taj, u rimu, nazvan cinna. kad mu žena prebacuje da, opet, govori, iz knjiga, čovek se smeje i kaže, da je takve zabune bilo, i u revolucijama, pa i na krimu, među njima, rusima. neki su postali jakobinci, drugi su bili žirondinci, a bilo je i hebertista, a svi su bili cariste. katkad mu se čini, da bi ga mogli ubiti, za sve te razne partije. da je bio sve to. samo, kaže joj, smejući se, nije, to, uzrok što je tako nisko pao, u londonu, i, što su najgori, među carskom emigracijom. nego to, da je počeo da stari. a ostari se, bio čovek dantonist, trockist, ili rojalist. njegova žena mu, jetko, kaže, da se igra rečima. nju ne samo da razdražuje taj nov glas, kojim joj on govori, od nekog vremena, nego i taj, strašni, hladni, pogled, kojim je posmatra poslednjih dana. kad govori, crte lica su mu nepomične. a nepomične su i te crne oči kojima nju gleda. iznenadni dolazak starosti, nađa, jedan je od najstrašnijih doživljaja, u životu svakog čoveka. to je moj najdublji doživljaj, otkad sam, sa tobom, pošao iz kerča, pre toliko godina. dublji, nego naša nesreća, i london, i te leteće bombe, koje spominješ, za kojima sam trčkarao, kao za bumbarima. starost mi je došla podmuklo, kao neočekivana poseta, kao da je naišla u nekoj ulici, u kojoj sam se probudio, iznenada. bila je tesna. iz nje nema izlaza, a na kraju nje je čekao, stajao ubica. bio sam bez oružja. ja sam bio u štabu. sećaš se, možeš li da se setiš, kapetana parfenova i pukovnika nežinčeva? sanjao sam ih. zvali su me. u snu. dockan je, kažu, za ma šta. bio ti cezar, ili cina, gvelf, ili gibelin, starost te čeka. rad ti se prekida. prijatelji te posmatraju nemoćno, kao pre streljanja. nikolaj, pa, svi ćemo ostariti. vi pravite tragikomediju od toga. vi ste još mlad čovek. muškarac je u vašim godinama mlad čovek. kao da je i ne čuje, čovek nastavlja svoj monolog, kao da je život proveo na pozornici, a ne u obesnom svetu ruskih aristokrata i junkera. mladost mi se sad, nađa, čini, besmislica. tako brzo prošla. na nekom bregu, među rascvetanim jabukama, moje svakodnevno društvo, sedi i leži u travi. imamo i šampanja. ko je mislio na to, šta će biti sutra? ko se pitao, kuda ide rusija? pitali smo se samo, ko, među nama, najbolje gađa, iz pištolja? niko nije, među nama, hteo da pravi ni posete, starima. za mene je bila najstrašnija gadost, da idem u posetu tetki, knjeginji obolenski, koja me je toliko volela i zvala. pri večeri su zalogaji počeli već da joj ispadaju iz usta. nisam bio, ni na njenom pogrebu. koješta. međutim, sad, vidim, da ima samo dva sveta. mladež i starež. ko te pita jesi li bio parfenov, nežinčev, rjepnin, ili cinna? zvona zvone iznenada. dockan je za ma šta. london će, jednog dana, opet biti očišćen, opran, neće više biti u ruševinama. biće i proleća u njemu, biće i veselja, ali ne za nas. čemu onda produžavati ovo čekanje na milostinju, u starosti? čemu žalba? njegova žena oseća, da će u razgovoru njenog muža opet doći do predlogasamoubistva, pa se zgraža. ona, sirota, sad, sa malo više novaca, u kući, želi da nastavi njihov život, i takav kakav je, a, još više, da se bori za njega, da ima njega. još pre deset godina taj čovek je bio najlepši oficir među carskim emigrantima. ona mu kaže, da je njegov strah, od starosti, smešan. on je još mlad. zdrav, snažan. čega se uplašio? ne bi trebalo toliko da ćuti među rusima. pogrešio je što je izišao iz komiteta. trebalo bi da se vrati u taj komitet, koji ima i u parizu veza i deli pomoć. trebalo bi malo da misli, i na sebe. sam, usamljen, ne može, uostalom, ništa učiniti za ostale, svoje sunarodnike, i bivše vojnike djenikina. oni su sad raseljena lica. ona ništa više ne razume. on počinje da je seća na prosjake, koji ovde stoje pred poštama. ćute, kao nemi. prodaju, tobože, šibice, da ne bi prosili. stoje ćutke. ostareli. usamljeni. bez igde ikoga. stoje prozebli. sred toliko raskoši i toliko bogatstva ove velike varoši. poneki vuče za sobom sanduče. u sandučetu ima, pokrivenog, zamotanog, psa. nađa se da će se, prolaznici, a to i biva, sažaliti, na psa. naročito žene. ona se zaplakala kad je to videla. ona se ne razume u tim, njihovim ruskim, svađama. ne vidi kakva razlika može biti, između surina i volkonskog. jedan je, nađa, gvelf, a drugi gibelin. pa dobro, ja bih bila i gvelf i gibelin. te fraze, ta imena, te nadimke, sirota žena je slušala, već u parizu, uz njega, u beskrajnim razgovorima, i ideološkim prepirkama, ruskih emigranata. ta imena su joj postala odvratna. nikakve razlike, kaže, nema među tim gvelfima i gibelinima. i jedni i drugi žive od milostinje. a rusija ih je davno zaboravila. on bi trebao da se vrati u taj komitet. možda bi dobio neku pomoć, i lakše došao do nekog posla. treba da misli malo i na sebe. njegova žena, prvi put, otkad se muče u londonu, govori tako. nikad pre tako nije govorila. a razdražena je, jer je očigledno, da je on posmatra, hladno, sa podrugljivim osmehom. ja sam rus, nađa. za mene ovakav život, kao što ga živim i kao što ga žive ovi ovde, za novac, za uštede, za osiguranja, nema, ni privlačnosti, ni smisla. ja ću, do kraja, misliti o našim bivšim vojnicima, i o rusiji, do kraja. pa i kad bih hteo drugače, ne bih uspeo. i kad bih ušao među gvelfe, ja bih gvelfima rekao, da ideja univerzalne monarhije, gibelina, na kraju krajeva, nije baš tako rđava. a kad bih stupio među gibeline, ja bih gibelinima rekao, da ideja jedne gvelfske, univerzalne, religije, jedne univerzalne veze, nije najgora. naprotiv. cinna, nađa, ima tvrdu glavu. uvek je takvu glavu imao. uvek će je imati. ta frazeologija, koju je, u parizu, toliko slušala, među emigrantima, a koja za nju nema nikakvog značaja, dovodi njegovu ženu, sve više, do očaja. ona, najzad, jetko, kaže mužu, da je, vodeći tuđu brigu, ostao sam samcit u londonu, i, da nema prijatelja. a ta samoća ne valja. ona je čak i smešna. ona je bila primetila, da joj je muž prebledeo, ali nije više mogla da savlada u sebi želju, da mu kaže šta misli, i ona. u parizu, nađa, sasvim ste drugače govorili. setite se kako je st. just bio sam, u konventu, a kako ste mu se divili. tamo, u onom našem, malom, hotelu, iza odeona, kad smo prevodili onu knjižurinu, na ruski, za surina. setite se kako st. just govori, večnosti. ne zato, što se nada, da može spasti robespjera, nego zato, što je taj njegov konvent bio, s početka, svetao, kao zornjače. njegova žena se glasno na to smejala. nikolaj rodionovič rjepnin, probudite se, pa vi niste st.just. njen muž joj na to, srdito, odgovara. ko je ko bio, nikad se, pre smrti, ne zna. tačno je da nisam, na fotografijama, niti pred građanskim zakonima. ja sam, bivši, štabni, oficer, djenikina. junker. možno. no, da sam se rodio u francuskoj, mogao sam biti i st. just. sasvim sigurno. mogao sam biti st. just. niko nije ono, što mu ime kaže, u životu. niti onaj čije ime nosi. njegova žena mu se onda smeje, još više. nikad vi, kolja, ne biste bili ušli u konvent. koješta. robespjer? prebledeo, njen muž, odjednom, oseća da je, zaista, napravio sebe smešnim. tuđina, siromaštvo, beda, ogorčenost i žalost, bili su izmenili i tog ruskog emigranta, kao i tolike druge takve ruse, u svetu. a bio bi smešan, sad, i da nije pomenuo sebe i tu ličnost iz velike francuske revolucije. a žalost, nad tom ženom, koja ga verno prati u životu, pa se muči i živi sa njim, u bedi, još ga više zbunjuje. razgovor se prekida. njegova žena, međutim, sa osećanjem slutnje nesreće, koje sve žene imaju, pokušava i dalje, da ga nasmeje. vi bi bili giljotirani, niki, prvi, u revoluciji. ja sam uverena da bi vi, u parizu, branili i luja. onog što je celog svog života voleo, zaista, ne francusku, pa ni svoju ženu, nego pečenog kapona. a vi, niki, ne biste mogli da zgazite u parizu, ni mrava. da li zato što mu se žena ruga, ili zato što se prenosi u mislima u prošlost, kao da sanja, nekog drugog u sebi, on je zatim gleda, ispod oka, svojim krupnim, crnim, azijskim, očima, žalosno. bledilo njegovog, inače lepog, mirnog, lica, sad se pretvara u masku nekog talijanskog, ili francuskog, bandita. crna brada, u trokutu, koju ni sam ne zna zašto nosi, počev od kerča, i izlaska iz rusije, daje njegovom liku, sad, zbilja, neki izraz nemilosrdnog, sudije, ledenog srca. a njegovim crtama oštrinu crta kalabreških asasina. talijanskom teatralnošću, koja je inače među rusima, retka, on se iznenada razdra. giljotinirao bih ja bio, već prvi dan, i grafa miraboa. a dok mu se žena smeje, sve tiše, dodaje. a imate pravo. ne bih bio dirao ni jednog mrava. njegova žena, koja je nebrojeno puta pokušavala da ga nagovori, da zbrije tu čudnu, ružnu, crnu, bradu, sa lica, gleda ga, pomalo uplašena, od njegovog divljeg pogleda, koji, pre, nije imao. zatim pokušava, nežnim glasom, da prekine tu besmislenu prepirku, pa mu kaže, kao nekom, koga treba tešiti. treba da uvidite, nikolaj, da smo i mi krivi, što smo se u ovoj bedi našli. da uvidite gde smo. ostavite se vaših fantazmagorija. ordinski vam se smeje zbog tih vaših, istorijskih, deklamacija. nema to veze sa nama. mi smo rusi. moj otac nije francuski general. koješta. idite, niki, molim vas, sutra, do te berze rada. tražite posla. skromno. i mirno. svet ne trpi oholog čoveka. svet ceni skromnost. da li zato što je njen glas omekšao, ili zato što je zvuk tog glasa tužan, muž joj onda odgovara tiše. nađa, nije bilo skromnijeg čoveka od onog talijana koji je, sa hiljadu drugova, stvorio italiju, i predao je, na tanjiru, onom kralju, koji se pamti po velikim brkovima. sećate li se njegovih spomenika, svud, kud smo, u italiji, prolazili? a garibaldi? ovde je tovario lađe i imao malu radionicu kobasica. a pijemontezi su, posle, streljali čitava sela njegovih seljaka. niki, ja malo znam o tome. vidim samo da ne volite da vam se pomene skromnost. ne volim, nađa. nije bilo skromnijeg čoveka, nego što je bio šef francuskih socijalista, žores, poznanik moga oca. slušao sam ga i video u parizu, za vreme one posete, pre rata, o kojoj sam vam pričao. pa šta je dočekao? ubili su ga, uoči rata, kao izdajnika. jaures? izdajica? čovek, koji je voleo svoju zemlju, koliko, da se voli, nijedna zemlja nije zaslužila. dobro, dobro, kaže mu žena, strpljivo. sve su to, niki, bili šefovi vlada, ministri, političari, a vi to niste. vas nije hteo ni anton ivanovič, ni pjotr nikolajevič, baš ništa, da pita, niti da vas sluša. sami ste mi to pričali. treba to da vam kažem. bili ste lep, vrlo plemenit, mlad čovek. praporčik, niki. a govorite kao da ste neki pretendent. svi ste vi rjepnini takvi. izvinite, nikolaj, ali to mi je otac, nekoliko puta poručio. velika ste deca. iako mu to žena, koju voli, kaže veselo, srdačno, sa iskrenim sažaljenjem, tog čoveka to pogađa kao neka strela u srce. odgovara sa izrazom zla na licu. ljut je i neka duboka žalost, i mržnja, preliva mu se preko lica. nekoliko trenutaka to lice ima boju lešina. imate pravo, nađa. oficer u svetu ne znači ništa. niko neće i ne namerava, da vodi brige o nama, ruskim oficirima, sad. cina još brblja. ja brbljam. sam sam u svetu i nemam nikoga. nemam uticaja. ni u našem komitetu. no pazite šta ću vam reći. svi će završiti u oluku, koji su u tom komitetu, a zbog njih, i mi sa njima. hodaćemo po londonu neoprani, bradati, bez đonova. a da su mene slušali, ne bi. njegova žena bila je navikla da on sa njom, uvek, govori, učtivo, olako, veselo, katkad sa podsmehom, ali uvek mio. sad, pred njom, kao da stoji neki drugi čovek. neki drugi rjepnin. bosonog, barusav, kao neki veštac, izdiže se pred ognjištem u kom se crvene poslednje žeravice. da bi ga odobrovoljila, ona ga upoređuje sa svojim ocem, starim generalom, čija je klasa, u carskoj rusiji, zauzimala mesta ministara, komandanata, guvernera, dok je njen otac predavao na akademiji, i služio po sibirskim garnizonima. umorna, kaže mužu, da je čula, od ordinskog, da je, u njemu, u londonu, nastala neka promena? da nije više onaj rjepnin, koji je bio? zna se, sad, da je antonu ivanoviču pre nekoliko godina pisao kojekakva pisma. ide se tako daleko da ga sumnjiče, da je pod uticajem oficira, crvenog ambasadora u londonu, majskoga. protivno njenom očekivanju, muž joj govori nasmejan, mimo. ordinski vam se udvara, nađa. nije u meni nastala nikakva promena. u svetu je nastala promena. bio je podeljen na obalama manzanjaresa. evropa, tamo, bila je podeljena, ali sad više ne važi, ta podela. to je strašno, nikolaj, to što kažete. ordinski tvrdi, da vi niste više za povratak velikoga knjaza kao cara, ni protivnik onih, koji su bili protivnici antona ivanoviča. ona sad ima suze u očima, dok ga to pita. on se, međutim, smeje. ne, nisam više za povratak velikog knjaza. u rusiju. iz monte karla. ni za povratak njegovih burbonaca, i brabonjaka. epoha sukoba na manzanjaresu je prošla. nastala je sasvim druga podela. zašto bih bio protiv onih u moskvi? izmenjali smo uloge. on se smeje, dok ga žena gleda zaprepašćena. jeste li čitali šta su, ovde, listovi pisali o odbrani moskve? tobože, odbranili su moskvu zima i sneg. ponavljaju napoleona. pa? jeste li primetili, šta je obolenski odgovorio? upozorio ih je da je tamo, pored zime i snega, bilo još nekoga. rusa. zašto bih bio protiv svog naroda? on će se sad pojaviti, mesto nas, u berlinu. a ja sam sad niko i ništa. sami kažete. praporčik. ne zaboravite, međutim, da sam ja, kod naših topova, učio i matematiku. treba logično misliti. logaritmi nas uče da mislimo logično. i kad izgubimo bitku. ordinski bi prosto, želeo da, kod vas, ima uspeha. nadam se da nema. ima, kaže mu, smejući se, žena. dokle je moguće, u njegovim godinama. uostalom, on vas brani, nikolaj, od komiteta. nemamo boljeg prijatelja od njega. morate i sami priznati da je ta vaša promena teško razumljiva ostalima. nije mi potrebna odbrana, takozvanih, dobrih prijatelja. mi, i oni, u moskvi, izmenjali smo mesta. to je fakt. sve je drugo fraza. naša je zemlja, nađa, stradala, opet, i u ovom ratu, kao nijedna druga. a proslavila se, zaslugom onih u rusiji, kao nikoja. sad oni, u moskvi, drže u rukama sudbinu, ne samo svoju, nego i naroda kome pripadam, neprolaznim vezama svog rođenja. pa zašto bi komitet hteo da budem i dalje protiv tog režima. kako? gde? njihova je, sad, rusija. čuli ste je kako peva. da smo se mi vratili, ne bi pevala. krv bi lila. strašno je da se rat gvelfa i gibelina nastavlja, ali nek se sad bar kod nas ne nastavi. ja gledam svoja posla. uostalom, treba priznati pobedu, protivnika. njegova žena ga, zanemela, gleda. ništa ne razume, kaže. a dodaje, srdito, umorno, da nju, da većinu sveta, taj večiti rat i ne zanima. ja, nikolaj, vidite, čak i da sam se rodila u madridu, ne bih nikog mrzela. ne bih nikad ubijala. ja bih sve praštala, čak bih i partiju menjala. vi, pa i taj komitet, vi ste jedna manjina, ludaka. mi želimo mira. mi, većina. pa obe se strane, nađa, i tuku za to, da dođe do mira. razdražena, njegova žena onda viče, da prestane već jednom, sa tim razgovorima, iz knjiga. ona ništa ne razume. htela bi da spava. njegova žena onda namešta se u postelji, i traži sna, ali pruža ruku, i sad, prema njemu, po svom običaju, kad bi bila željna zagrljaja. ona je sad sigurna, da će, od novca koji je dobila, moći da žive do zime. jedino, od čega strahuje, to je ta njegova misao, da svemu učini kraj. samoubistvom. ona ga, sanjiva, moljaka, da sutra, opet ode, još jednom do kancelarije britanske legije, i do njihovog crvenog krsta.tamo ih znaju. on ima preporuku sazonova. možda će engleze ipak biti stid, da ih puste, da završe tako strašno. kad je videla da on ne oseća njenu želju za zagrljajima, ona mu više ne odgovara. i on se sprema da se uvuče u postelju, pod njihova ćebeta. za trenut, još sedi na postelji kao da nešto razmišlja. zatim joj se, još jednom, unosi u lice, pre nego što će ugasiti sveću, da vidi da li je zaspala. vidi samo, ispod njenih trepavica, trag suza. emu australijska tica tih prvih dana proleća, rjepnin se onda, zaista, javio u berzi rada, koja je bila u ulici, koja se zvala chadwick street, a koja je demobilisanim poljacima nalazila zaposlenja. engleska je, te godine, počela, te ljude, da, u škotskoj, i londonu, naseljava. smeštala je po varošima bivše oficire poljskog raseljeničkog kora i gledala da ih oženi engleskinjama. većinom bolničarkama koje su se vraćale u englesku, iz rata. a dolazile su i iz nemačke, koju je, delimično, i engleska bila okupirala. da bi došlo do tih brakova, nicali su poljski klubovi, oficira, pa i redova, kursevi za učenje zanata, jezika, a priređivane su i igranke, gde je bilo čaja i piva. rjepnin je, pre deset godina, slučajno, bio našao mesto prevodioca, u jednoj misiji crvenog krsta, u parizu, pa je posle sa poljacima iz pariza prešao u portugal, a zatim došao, sa njima, i u london. sa njihovim papirima, sad se bio rešio da pokuša, da traži zaposlenje u londonu, i u toj berzi rada. ma kakvog, manuelnog, rada. bio je pristao da, kao nepoznat, neznan, običan vojnik, koji se vratio iz rata, primi, u londonu, ma kakav posao, da zaradi sebi i ženi, makar samo toliko, da imaju krov nad glavom. nađa je bila, najposle, rešila, da se obrati svojoj tetki, u americi i, da traži od nje novaca. oboje su bili uvideli da ovako, kao dosad, ne mogu više. rjepninova žena tražila je, od muža, da ode i da se prijavi, i rusima. takozvanom oslobodilačkom komitetu ruskih, carskih, emigranata, koji je, i tad još, postojao, i pomagao novcem iz amerike, privatno, svoje članove, i one, koji su bili obeleženi kao verne pristalice cara. i posle toliko godina, rjepnin je sa tim komitetom bio prekinuo, pre godinu i više dana. međutim, tu ženu, koja ostaje doma, tog dana, ne može više da gleda, bez suze u oku, pa joj sve obećava. ići će i u komitet. sneg se topi sa krova te kuće, u tom ćorsokaku, između dva hrasta. žena mu kaže da nije bilo, ni u kom slučaju, dobro, što je tako prekinuo, sa tim komitetom, koji ima ipak, veza kod engleza. šulgin, aleksejev, volkonski, obolenski, i njihovi ljudi posle prvog svetskog rata nisu bili ljudi koji nisu znali šta se može, a šta ne može, i, kud ide emigracija. zajednica, imala je običaj da ponavlja, jača je, uvek, od pojedinca. treba se verno držati jedno drugoga. muž joj onda, podrugljivo, dovikuje da je bregel drugog mišljenja. podseća je na sliku tog čuvenog, flamanskog slikara, čije su slike išli da gledaju, kao i mnoge druge, pri svojim posetama muzeja u parizu, milanu, londonu, jer je to besplatno i ne staje ništa. na njegovoj slici slepaca, koji idu držeći se jedno drugoga, vide se slepci, u ruci sa batinom prosjaka, a jednu ruku, kao u lancu, drže, na ramenu, drugoga. idu, idu, koračaju, a ne vide kuda. ne vide, vodu, jaz, pred sobom, u kom će završiti, svi, kroz korakdva. ta voda, kaže ženi, to je stix reka koju ćemo svi preći, a pre, a posle. i oni idu tako držeći se komiteta. stix, mrmlja ženi, posle, i kad kuću napušta i polazi na stanicu mil hil, koja je još u snegu koji se nije otopio. cela je engleska bila zavejana do nedavna, stix ponavlja i mrmlja, i onda, kad već upada u crvene vagone podzemne železnice, koja je u mil hilu, nadzemna, a pri polasku, katkad, i prazna. stix je ta reka koju će preći, uskoro, pa zašto, onda, da se, uzalud, muči mislima na budućnost, kad je i tako izvesna. čemu i ta prodaja večernjih haljina? a čemu i sve te, tobožnje promene, na obali manzanjaresa? dok tako mrmlja, sa tavanice vagona stalno ga posmatra slika jedne australijske tice, koja je reklama za proizvode, koji se, u pranju ne skupljaju. na reklami piše. štrikaj sa emy i ne brini. on tu sliku netremice gleda. rešenje problema, dakle, nije samoubistvo u londonu, nego emy. pod zemljom se, međutim, nastavlja jurenje voza i prolaz kroz stanice i ulaz ljudi i žena, koji se guraju. gurnu onoga koji stoji pred njima, koji je ušao pre njih, da bi uzeli mesta, kao sardine, ali pri tom guranju kažu, učtivo, da to žale. so sorry. pa ne samo to, nego dodaju i, kad uzmu mesto drugoga. hvala, thank you. a posle se, najzad, približava, stanici koja je, tog dana za njega, krajnja. westminster. odatle nije daleko do pomenute berze rada. sva je okolina tu bila, u to doba, u ruševinama, kuće su bile zgarišta i u njima ima samo bednih ostataka izgorelog nameštaja, i đubrenjaka. idući berzi rada, rjepnin oseća kako se pretvara u sitnu jedinku jedne grozne gomile, koja žuri na rad, rastrčavši se, kao mravi iz mravinjaka. ljudi žure, kao što su valjda žurili robovi, koji su bili terani da zidaju grobnice, piramide, faraona, i kanale azije. sad ih, kažu, zidaju za sebe. kažu. to je, čujem kako mrmlja napredak? napredak čovečanstva? velikij progres čelovječestva? prolaznici, međutim, prolaze kraj njega, kao u nekom ogledalu, koje umnožava i njega. pretvorio se u jednog od tih nemih prolaznika, koji nikog ne gledaju i ni s kim ne govore. prolaze, kao reka. stix. reka radnika, radnica, činovnika, kalfi, prodavačica, čistača stepeništa, a sve to protiče, čini mu se, nečujno, kroz njega, ne oko njega. a sva ta reka sastoji se iz bezbroja lica, noseva, očiju, šešira, glava, nogu, a sve se to razilazi, rasipa, raspada. ko zna šta se sve krije, iza toga, kakve misli, kakve želje kakva priviđenja? i on će, dakle, sad, imati, tako da korača, među njima, korača, korača, kao da je i on dete tog londona, a ne svog, dalekog petersburga. iako ga niko, ama baš niko, ne zagleda, njemu se čini da, na glavi, na kojoj nema šešira, ipak ima nevidljivi crni, večernji šešir, koji je želeo da proda. bio je prošao kraj parlamenta, tačno kad sat odbija devet puta. dok prolazi kroz te gomile ugleda, katkad, i ponekog čoveka, koji ide lagano, upadljivo obazriv, sa belim štapom, u ruci, kojim kuće kucka. seća se da je beo štap, u londonu, znak slepila. slepi u londonu ne ostaju kod svojih kuća, nego svako jutro izlaze i idu, idu nekuda. ne sede kod svojih kuća. neki zato što se stide nezaposlenosti, neki ne žele da padnu na teret svojih porodica, ili opština, a većina zato što neće da moljaka, nikoga, ili nema nikoga, i što ih niko ne žali čak ni porodica. idu na posao, stolara, korpara, pletara, pa i štrikaju. kao što lopovi moraju, po zatvorima, da odrade za svoju hranu, tako i slepi, idu, da zarade svoj nasušni hleb. da bi našli svoj put, ti oslepeli ljudi koračaju, uvek, kraj kuća, ili ivica ulica. kuckaju svojim belim štapovima profile kuća, ivice trotoara, kao da opšte sa nekim, u daljini, znacima telegrafa. poznaju, na svom putu, ivice ulica i ćoškova. katkad imaju psa, vodiča, ali ih ima mnogo koji nemaju ni psa. kad stignu na prelaz ulica, zastanu. london poštuje slepe, i uvek se nađe neko, naročito žena, da ih prevede preko ulice. zatim opet nastavljaju sami. tako, u ušima tih slepih ljudi ostaju glasovi, onih, koji ih prevode preko prelaza, dve tri reči onih, koji se smiluju na bedu čoveka, pa, iako ti slepci ne vide te ljude i žene, odnose, u sebi, i pamte te glasove, melodiozne utehe, iz nekog boljeg sveta, koji traje kratko, ali koji je tu, na ivici saobraćaja. skupljaju valjda i pamte te nežne reči, kao što deca skupljaju marke dalekih ostrva i zemalja. london, tu, odmah posle rata, nije bio grad, ni čist, ni svetao, ni lep, a ni nasmejan. te prve zime posle rata naročito, jer je trajala mesecima. to je bila prestonica magle, nad morem nekih bezbrojnih, čađavih, izgorelih, napuštenih, uvek istih, bednih kuća. pustoš cigalja, blata, razvaljenih stanova, podruma i krovova. iz zemlje su virili ostaci nameštaja, koji je bio ostao, raznet u paramparčad, u podrumima, i sagoreo, ugljenisan. a ponegde je iz blata ruševina, bila već nikla i trava. kad je sunce obasjalo s proleća, pojavili su se, iz tih ruševina, i neki modri i crveni cvetići. u magli, i, kad bi pao mrak, virile su iz tih ruševina zelene oči mačaka. ceo centar londona, uostalom, svojina je duke od vestminstera. dok rjepnin prolazi tim ulicama, iza stanice viktorija, on ima utisak, ne da hoda, nego da pliva. da je london neka beskrajna, mutna, prljava voda i poplava, koja nosi i njega, iako ne zna kuda. tu se, čini mu se, ponavlja, uvek, jedna ista priča o tome, kako jedan čovek pokušava da ispliva iz londona, o tome kako neki polaze, tako, plivajući, čak do afričkih i australijskih obala. valjda zato što tamo živi ta tica koju zovu emu? onaj, međutim, ko više nije mlad, posle jednog sata hoda, obično gubi svaku nadu. čemu i dalje pokušavati, nema, tu, dalekih obala, a ako ih ima, došljaci ne znaju gde su. noge postaju sve teže, ići, ići, ići, postaje besmislica. kao i udar ruku, u talasima, kad se plivač umori, i davi, i zamahuje, sve tiše. onda se tu, umoran, seda. takvih ljudi, koji su usporavali svoj korak, pa sedaju na neki porušeni zid, na ciglu podruma, bilo je, tada, u londonu, dosta. ruševine su postajale neka vrsta javnih klupa. i za nekog ruskog emigranta, pa i za princa. a neki su tvrdili da je rjepnin bio sin princa. kraj onih, međutim, koji bi seli na tom putu do berze rada, svet je prolazio i ne okrećući glavu. od stanice vestminster, do ulice čedvik, nema nego svega nekoliko stotina koraka. kad je nastavio svoj put, rjepnin je stigao do berze, za nekoliko minuta. upućen je na prvi sprat. na tom spratu, u dugim, uskim, prostorijama, neki činovnici saslušavaju poljake, koji traže rada. sede u nekakvim, drvenim ložama, što liče na ispovedaonice od čamovih dasaka. tu ima, svaki, da ispuni neke papire i da ih preda. rjepnin je seo na klupu, uz zid, i čeka. žena ga je brižno molila, da bude strpljiv, pa i ponizan, toga dana. on onda ponizno čeka. a dok čeka, i nehotice mora da čita plakate, koji su na zidu, a to su pozivi opštine londona, koja poziva svakog stanovnika varoši, da bude štedljiv. rus se, dok to čita, gorko smeška. opština, koja vodi kampanju za potpis nekog unutarnjeg zajma, od sto miliona sterlinga, traži, od svakoga ko to pročita, da doprinese nešto. plakat je pun znakova funte. . tom ruskom emigrantu se taj znak čini, po formi, neka vrsta violončela, koji i njemu svira. na njegovom licu se onda javlja izraz đavola, koji se cereka, pošto tog dana nema u džepu, ni jednu, ama baš ni jednu funtu sterlinga, a nije imao, toliko, već mesec dana. činovnik, kod stola, koji saslušava stranke, začuđeno ga gleda. čitajući te, za njega astronomske, brojeve, rjepnin se priseća, da prisustvuje apelu, koji je, u stvari, propaganda, patka, jer je ta gomila, od sto miliona, davno upisana od banaka, a ovo je samo neka vrsta moralnog apela, na stanovnike londona, pa i na njega. ono što ga, beskućnika, opet začuđava, to je kaligrafska lepota sterlinga, tog romantičnog slova u očima engleza. to se čini neka muzikalna arabeska, ali nije početno slovo ni reči slobode, liberte, ni španskog, libertad, ni engleskog liberty, nego reči libra. mera. uznemiren, zbunjen, a i da bi proteglio noge, on onda ustaje i prilazi prozorima, iza klupa. ima ih još nekoliko, koji su došli pre njega. prema običaju engleskom, prozori su otvoreni zimi, po kancelarijama, i po kućama, a leti, zatvoreni. kroz te prozore ulice čedvik, vidi, opet, te pogorele kuće, sve do opatije vestminster, i katedrale vestminster, koja je katolička, a seća, crvena i bela, mavarska, na trokadero pariza. london je pun čudnovatih građevina. nad svim tim, proleću jata galebova, tako daleko od mora. dolaze zimi u london i ostaju do proleća. nasele se duž temze, ima ih na rezervoarima, u okolini, pa i po ulicama. rjepnin ih onda gleda sav potresen, seća ih se sa neve, iz detinjstva, a seća i iz portugala, ericerije, gde je nađa ležala bolesna i bila željna da umre. kako je čudna ta razlika između njegovih galebova i galebova. bio se navikao da galebove viđa iznad severnih mora, pa i u grčkoj, ali se pita. otkud ih ima i na ruševinama i zgarištima londona, iznad tih bednih kuća? da ne bi propustio proziv svog imena, on se vraća na svoje mesto na klupi i strpljivo čeka. rat je bio prošao i sad je valjalo poljacima, koji su se hrabro, ludački hrabro, borili, na strani engleske, a koji su ostali u engleskoj, naći zaposlenja. treba ih pretvoriti u noćne čuvare fabrika, u zidare, i limare. zbog neznanja engleskog jezika, međutim, dolazi i do nesporazuma, pa i do sukoba, lakše je samo sa onima, koji su se već oženili engleskinjama, i pripitomili, i znaju, malo, engleski. poljaci su se bili tek nedavno vratili sa bojišta, iz italije, a sad su, zauvek, ostavljeni u tuđini. znaju da poljsku, i svoje familije, neće videti više, nikada. oni su zato, katkad, plahoviti i ogorčeni, pa ih brzo obuzima neka ljutnja, na te pisare koji ne znaju da ispišu njihova imena. poneki poljak, namučen, neošišan, gubi strpljenje, pa se čini kao da će da otrči po oružje, koje više nema, da se obračuna. da zatraži neka svoja, prava. pisari, koji rade taj posao saslušavanja, našli su se u čudu. to su ljudi sa ćelavim glavama, kao u šekspira, ali sa naočarima. oni se dovikuju preko stolova. to su bili, očevidno, za vreme mira, ljudi slabo hranjeni, slabo plaćeni, koji su stanovali po podrumima, ali su se, za vreme rata, u stranim zemljama, na suncu, pothranili. čak su i brke pustili. dobili su glas narednika. čude se poljacima što se ljute, kad ne znaju da im pročitaju imena, prokleta, koja su zaista, za njih, čudnovata. okupi se po nekoliko pisara da ime nekog poljaka pročita. zakašljuju se, pljuckaju, ispada im cigareta iz usta, lula im se u zubima, tamo amo ljulja. a što je najgore, njima se stvar čini vesela. poljacima se, međutim, ne čini šaljiva i sevaju očima. da ti pisari nisu tako strpljivi i flegmatični, lagani, već davno bi bilo, pri tom poslu, došlo i do tuča. ovako se sve dobro svršava, na kraju krajeva. poljak dobija adresu zapošljavanja i odlazi i mrmlja. dolazi, najposle, red, i na junaka našeg romana. visok čovek, orlovskog nosa, širok u ramenu, uzan u pasu, lepog lica, on se, očigledno, dopada činovniku, koji mu, ljubazno, kaže. šta mogu da učinim za vas? what can i do for you? rjepnin je tu, učtivu, ali licemernu, frazu čuo već toliko puta, pa ga ona ljuti, od početka. kaže svoje ime. predaje svoju prijavu. priča, kako je, već godinu dana, i više, bez posla, bez zarade, kako je živeo od uštedevina, kako je sve potrošio, a treba i ženu da izdržava, jednom rečju, beda je velika. do pre godinu dana bio je učitelj jahanja u jednoj školi, u mil hilu. ta škola ja zatvorena. traži ma kakvog posla. činovnik ga prekida i uzima ispunjeni formular i nestaje nekud, iza ormana, otkuda se vraća, srdito, tek posle dobrih deset minuta. njega u spiskovima nema. kako mu se izgovara ime? rjepnin mu onda kaže. rjepnin i pokazuje, na papiru, kako piše. tumači mu da je to ime rusko, pa se početno slovo izgovara kao englesko r, ali ne kao suglasnik, nego kao samoglasnik, a slovo iduće j, ne kao englesko j u engleskoj reči, džot, nego kao u reči za jahtu, jot, to jest kao u reči, yard, yell, yes, you, young, youth. pisar onda, sav crven, viče. now, now, now. iz koje je jedinice raseljeničkog kora, poljaka? rjepnin onda kaže da nije služio ni u kakvoj, poljskoj, jedinici, nego je bio pridodat jednoj diplomatskoj misiji poljaka. u londonu je sad upućen u ministarstvo rada, radi novog zaposlenja, a odatle su ga poslali, ovamo. već je godinu dana bez zarade. beda. beda. pisaru se na to sužavaju zenice, kako se sužavaju samo kod engleza, ispod naočara, a zatim mu kaže da je, prvo, tvrdio, da je iz poljskog, raseljeničkog kora, a sad kaže da je diplomat. opominje ga, da ne govori koješta. treba da daje tačne podatke. oficir, diplomat? šta je? koje? sav crven u licu, rjepnin mu odvraća, da nije tvrdio da je iz poljskog, raseljeničkog kora, niti da je poljak. on je rus, a bio je prevodilac, kod poljaka, u parizu, sa rangom oficira. a bio je ruski oficir, u prvom svetskom ratu. saveznik engleza. vadi pri tom svoju kartu identiteta, izdatu u londonu, na kojoj se još vidi, precrtan, potpis engleskog ministra spoljnih poslova, i pečat. pisar mu, malo ljubaznije, dovikuje, da njega neće zaplašiti ničiji potpisi. nego neka donese, prvo, dokument, od poljskog, raseljeničkog, kora, pa će mu onda, sasvim sigurno, naći zaposlenje. zna on da se oni, poljaci, ljute na njih, što ne znaju da izgovore ta njihova, poljska, imena, sa trš, prš, mrš, ali to mu ne daje prava, da diže glas. imaju oni ovde druga posla. setivši se onda svoje žene, rjepnin mu, ponizno, kaže, da on razume, da je teško naći, za njih, strance, posla, ali da je on gotov da radi, svaki, i manuelni, posao. zidara, limara, poštara, vodiča, samo da bi zaradio nekoliko funti nedeljno. ova je zima u londonu strašna. istrošio se. teško mu je. pisar mu, na to, odvraća, da je davno mogao naći rada, ako je hteo. trebao je da se prijavi policiji, u mil hilu, pa bi mu, brzo, našli rada, i za njegovu ženu. u svakom slučaju, eto, neka ode u policiju za strance, na pikadiliju, neka mu odatle kažu, telefonom, samo, da je, oko njegovih papira, sve u redu, pa će mu onda, on, naći mesto. kad zna tolike jezike, koliko je napisao na prijavi, neće biti teško. ovako ne zna s kim ima posla. njegovo ime ne nalazi na spisku. neka dođe sutra. rjepnin onda ćuti, trenutdva, zamoren, a zatim kaže da će doći, sutra. izlazeći da ode u policiju, na pikadiliju, toliko se beše snuždio, da pomišlja, da će biti bolje da se prijavi ruskom oslobodilačkom komitetu, koji je mrzeo i gde ga mrze. bolje i to, nego da mu policija, kao nekoj skitnici, nalazi rada. kod ruskog komiteta ga bar znaju. a još uvek ima, od sazonova, pismo. kad je izišao iz te berze rada, otpočinje opet hodanje kroz ruševine, i kroz maglu, i kroz zelene oči mačaka. treba opet koračati, koračati, pored zida, dok mu u mozgu jure slike kerča, rusije, ukrcavanja, flote u alžiru, poderanih čizama, pijanki, tuča i odlaska, sa ženom koja plače, u prag, gde mu je ruski komitet našao mesto. bilo je skoro podne i glad se javlja. pita se, u sebi, zar ne bi bilo bolje vratiti se u mil hil, pa ostaviti za sutra, policiju, i sve te strašne komedije, koje se sa njim zbivaju u londonu? zar ne bi bilo bolje, da pretraži svoje papire i nade pismo sazonova, pa da ga pokaže u policiji, na pikadiliju? a sad da ode kući, gde sad ima hleba, meda i čaja, i gde sad vatra gori i u njegovom ognjištu, koja je u engleskoj tako lepa. osećao se mrtav umoran. međutim, treba biti, kaže sebi, razborit, treba pokušati i u policiji. magla se opet spušta. novaca neće biti najesen, opet, ni za kiriju. može im, uostalom, reći, da ima pismo, ne samo od sazonova, nego i preporuku koju im je izdao engleski admiral, koji se zvao trubridž, kad su stigli u tursku. sve postaje u tim maglama, u londonu, čudno. prolazi opet pored opatije vestminster. stajao je tu, u njoj, pre trideset godina, kad se u njoj služilo molepstvije za pobedu ruskog oružja. bio je sa ocem ovde, u prolazu. među generalima. rusija je tada bila velika sila. kenterberijski arhiepiskop držao je govor, o ruskim pobedama, i žrtvama, i o caru. a sad. šta je? koje? prolazi kao senka, ako uopšte ima još senku. prolazi kao da je slep. a nema čak ni psa. prolaznici ga zagledaju začuđeno. prolazi sa osmejkom, smeška se, mrmlja, nežno seča se svojih pasa koje je imao. nema ih već davno. u naberežnjaji ih je ostavio. silazi zatim, jer se umorio, gladan, i žedan, u podzemnu stanicu, osvetljenu crvenim, zelenim, žutim, svetiljkama. dole nije ni hladno. vozovi stižu iz tamnih tunela, iznenada. kao neka čudovišta. sa zažarenim očima. vrata se otvaraju, i sama zatvaraju. gutaju putnike. vagoni su puni nemih ljudi i žena, a sede u stavu lutaka. i on seda tako, pa se oseća kao da je od voska. knjaz, dakle, tu smo? dotle smo stigli? bio je jedinac. a gde mu je mati? ne zna ni da li je živa, ako je uopšte još u sankt petersburgu. ostarila je davno. rešava se da laže, kad se vrati nađi, u mil hil. da je našao posla. laž je tako lepa. stvar sa njegovim zaposlenjem, posle više od godinu dana, najzad je sasvim sigurna. ima boga. traže mu i pismo sazonova. dobiće mesto kartografa u geografskom društvu. ima knjigu o kavkazu. videli su i potpis ministra spoljnih poslova. rusija je pomogla englesku i u prvom svetskom ratu, sad će london da im vraća dug. kad zatvori oči, ponavlja sebi. da, da, treba lagati. čini mu se da, u očima, vidi, talase u moru, dok se ukrcavaju u kerču, gde je prvi put ugledao nađu. bila je navršila sedamnaest godina. lagala je da je devetnaest. bila je tako lepa. neka beskrajna milina preliva mu se preko lica. kao da se u rusiju, u kerč, opet vratio. umalo nije prošao stanicu pikadili, a kad se popeo iz nje, na površinu londona, sneg je opet provejavao, pa mu je i to milo. odlazeći do policije, koja je bila iza hotela pikadilija, oseća da, ipak, lagati nađu, neće biti lako. nju je njen otac, general, bio naučio da ne laže nikada. govorio je da treba svakom pogledati u oči. čak ni lav ne napada, tvrdio je, ako mu tako, u oči, pogledaju. general je bio zašao u godine i smešan. ženu je, priznavao je i sam, u mladosti, lagao. rjepnin je bio stigao do crkve svetog džemsa. sve je uokolo belo, iako saobraćaj pretvara sneg, brzo, u kaljugu i blato. pred veče će taj sneg, u mil hilu, imati fantastičnu, minijaturnu, lepotu, zvezda, u mraku. zašto je ženi rekao da bi bio, kao prvog, giljotinirao grafa miraboa? čudna mi čuda. graf mirabo. a zašto mu nađa kaže, tako sigurno, da on ne bi bio zgazio ni mrava? koliko ima mrava na svetu? koliko pahuljica snega? koliko rjepnina? svega jedan. sad je sam. policija za strance nalazila se, tada u jednom ćorsokaku, iza pomenutog hotela na pikadiliju, a preko puta španskog restorana, martinez, koji je znao dobro. taj španski restoran imao je ulaz, sav, u plavom azulejosu, kao da se sevilja preselila, sa njim, u london. prvih godina, u ratu, bio je katkad, stecište, ne samo njihovog, ruskog komiteta, nego i kraljeva, u podne, pri ručku. veliki svet ruskih, propalih, aristokrata zato je i dolazio martinezu. sinovi tih rusa bili su se pročuli, u francuskom i engleskom vazduhoplovstvu. dolazio je sa nađom, tu, i on. gledali su kako grčki kralj dovodi, da ruča, svoju metresu, engleskinju, a gledali su i starog, norveškog kralja, dugajliju, a taj više nije žene gledao. uživao je u svom sinu. starost je snuždena i mirna. sad, sa nađom, ne bi bili mogli, tu, nijednom, ni da ručaju. bilo bi skupo. njihovo, rusko, tadašnje, društvo, dolazilo je, tu, i da igra, uz topovsku grmljavinu, a igralo se u podrumu. silazilo se niz lestve, pa su se suknje žena, kao što se, uostalom, predviđalo, širile, pri silasku, kao crne, svilene, lale. oko toga bilo je mnogo smeha, kao u sankt petersburgu. krov je nad tim restoranom bio lak. španski. oni, koji su u podrumu igrali, noću, to nisu znali. da je samo jedna jedina bomba pala na njih, sve bi tu bilo spaljeno i rastrgnuto, uz ritam pasodobla. i ovako su tome bili blizu. kad su, jedno veče, izišli odatle, ti propali, ruski, bogaturi, čiji su sinovi bili tako različiti od očeva, upali su, kod pomenutog hotela, u trenutak, kad je jedna bomba presekla zidove na tom hotelu, a po asfaltu rasula mrtve i ranjene, koji su ležali, pobeleli, i crveni od krvi, u prahu srušenih cigala. vatrogasci i bolničari, koji su bili stigli, olakšavali su muke teško ranjenih, šoljama, crnog, kao otrov jakog, čaja, koji naročito cene englezi. a pored toga i injekcijama morfina. niko nije vikao. u engleskoj se ne leleče. ne jauče. ulazeći u taj ćorsokak, rjepnin se sad sećao nekih strašnih, podbulih, ruku, jedne ulične devojke, koju je fosforna bomba bila pretvorila u debelu smesu obraza, nogu, haljina. kao nekog klovna. sasvim sličnu ruku, bar se njemu tako čini, vidi sad na kvaki vrata koja mu otvara, tu, vratar u policiji, za strance, gde se izdaju karte identiteta, overavaju papiri, i prijavljuju promene stana. vodi ga do jedne duge klupe, koja je nameštena duž zida, a na kojoj već sedi, i čeka, dug red nekih poljaka, francuskinja, arapa, nemica. a preko puta te klupe, na stolicama, kao barmeni, činovnici. iza njih se vide široki, ogromni, ormani, arhive i kartoteke. soba je slična policijskim kancelarijama, u španiji i portugalu, koje je znao. kroz prozore, u dvorištu, vide se zatvori, sa rešetkama gvozdenim na prozoru. posle dugog čekanja, dolazi red i na njega, i, on priča, brzo, zašto je došao i šta mu se zbilo, u berzi rada, u ulici čedvik. predaje činovniku cedulju koju su mu tamo, za policiju, dali. policajac mu onda čita, ime, mrmljajući, a zatim ustaje i nestaje iza jednog ormana kartoteke. vraća se brzo. kaže. tu je. imaju ga. došao je u london sa jednim transportom poljaka, iz portugala. bivši je činovnik crvenog krsta. stanovnik u predgrađu mil hil. papiri su mu u redu. činovnik zatim zastaje, i privlači, kao da je kratkovid, jedan papir i briše ga, kao da je na njemu našao mrtvu muvu. tu, kaže, piše, da je on princ? posmatra ga kao muvu na svom nosu. rjepnin se onda brani i kaže, da je to pogreška poljaka, kod kojih je, u parizu, bio zaposlen, u rangu kapetana. rođak je prinčevske familije rjepnin, u rusiji, ali nije princ. njegov je otac bio član dume. a bio je anglofil. on je običan čovek. ima kod kuće preporuku koju im je dao engleski admiral trubridž. doneće je. a zašto je došao? došao je za dozvolu rada, u engleskoj. besposlen je već više od godinu dana. u bedi. bio je učitelj jahanja u jednoj školi jahanja. moli samo da se telefonom kaže, berzi rada, da su mu papiri u redu. traži dozvolu rada. a zašto će mu to? kakva dozvola rada? rjepnin onda priča, brzo, da je pet godina živeo, uredno, u londonu, od svoje ušteđevine, koju je doneo iz pariza, i zarade u školi jahanja, koja je, međutim, sad, zatvorila vrata. sad je bez posla. ne želi da padne nikom na teret. želi zaposlenje. rešen je da se lati ma kakvog rada. zidara, limara, poštara. zna jezike. otišao je u berzu rada, u ulici čedvik, ali tamo kažu, da mora, prvo, da dobije potvrdu, da su mu papiri u redu. moli za dozvolu rada. nije ništa skrivio. policajac ga, za sve to vreme, začuđeno, gleda. zatim širi papire pred sobom, i kaže, da je stupio na tle engleske, bez ikakvih uslova, eto, piše. unconditionally. iskrcao se 21. avgusta 1941. ima dakle sva prava kao i svi drugi. neka radi, to jest, ako nađe rada. ne treba mu nikakva dozvola. za trenut, rjepnin ćuti, iznenađen, a zatim mu krv, polako, struji u glavu. kaže da mu je rečeno da niko ne može dobiti zaposlenje, bez dozvole. uostalom, on bi molio samo da se telefonira u berzu rada, da su mu papiri u redu. ne traži ništa više. policajac se onda smeška, i telefonira. ima telefon, iza leđa. rjepnin ga čuje, kako kaže, da je sve u redu, i da su svi papiri njegovi, u redu. policija protiv njega nema ništa. naprotiv. ušao je u redu, u početku rata. policajac zatim spušta slušalicu i kaže. sve je u redu. neka sutra ode u ulicu čedvik. daće mu zaposlenje. a neka ništa ne brine. neka prestane da misli o dozvolama. stop thinking about permit, kaže. kao kad nekog postigne, posle mnogih nesreća, neka sreća, makar i mala, taj ruski emigrant sedi, kao skamenjen, nekoliko trenutaka, sav crven u licu, i ne odlazi, iako je policajac bio pokupio njegove papire i vratio ih u sanduče kartoteke, iza ormana. u glavi tog ruskog emigranta, odnekuda, to, što je policajac rekao, liči na nešto što je već čuo, čini mu se milion puta, nešto što zna, što mu se u glavi ponavlja, i udara, kao malim čekićem u čelo. u mozgu mu se javlja slika one tice, iz australije, emu, koju gleda u podzemnoj železnici, svaki dan, a koja se širi iznad natpisa reklame u kojoj se kaže. prestanite da brinete. proizvodi emy. pri pranju se ne skupljaju. stop thinking about shrinking. i nehotice, rjepnin to ponavlja, nasmejan, i polazi, kao da ga je zbilja zadesila neka neizmerna sreća. činovnik ga začuđeno prati pogledom, i ne gleda, i ne vidi, kako na mesto tog rusa seda neki ugojeni arapin, sa uplašenim očima. rus je izišao kao da igra. emu, kaže vrataru koji ga propušta. hteo je da kaže. thank you. kad je izišao iz zgrade policije za strance, na pikadiliju, rjepnin, onako radostan, sad jedva čeka da pođe u mil hil i dovikne ženi, da je sad sasvim sigurno došao kraj njihovim patnjama. dobiće zaradu. a zna, i ona, da je bilo strašno, za njega, da kraj svih njegovih preporuka, znanja tolikih jezika, članstva geografskog društva, pisma sazonova i admirala trubridža, on, nikako nije uspevao da nađe posla u jednoj ogromnoj varoši, u koju ulazi, i oko koje se vrti, četrnaest miliona duša, kao u nekom mravinjaku koji je ogromna bajka. za njega, za njega, i pored tolikih trgovina, fabrika, banaka, stanica, bolnica, u varoši sa toliko saobraćaja, kretanja, potreba, nije bilo mesta. zašto? zašto se, poslednjih dana, kod madam panove, šaputalo da će samo žene, onih koji nisu članovi oslobodilačkog komiteta, dobiti zaposlenja? i to samo. kućni rad. home work. što se daje slepima. zašto? ko to rešava? koja je to nevidljiva ruka koja ih razmešta. davi. zašto? caristička politika engleske bila je prošla. zato? iako se to prepričavalo kod ordinskog, rjepnin nije mogao da poveruje to. toliku podlost. mogao je vrlo dobro da posluži, negde, makar u nekoj, crnačkoj, ili azijskoj, engleskoj, koloniji, kao bivši oficir. primio bi se bio, kao i u parizu, makar za vratara, nekog noćnog lokala. primio bi se bio i za šofera u londonu. ima u londonu toliko hotela. ima toliko autobusa. mogao bi biti i vodič po muzejima. bavio se proučavanjem muzeja, već toliko godina. video je tolike muzeje. mogao je biti i poštar negde. telefonist. naučio je bio u kerču da, sa glavom pored telefona, spava. sve je pokušavao, samo da ne mora da moli komitet, da se ne ponižava. a sve je dobro počinjalo, s početka. posle bi mu tražili papire i saopštili, tobože, da je bila pogreška. mesta su već popunjena. kad bi dobili podatke o njemu, njegovoj prošlosti, pitali bi ga. da li je bio, zaista, princ, i zašto je sad protivnik komiteta, koji se bori protiv diktature staljina? zatim bi neka nevidljiva ruka zatvorila vrata. iako i ova radost nije trajna, on u podzemlju, u vozu, sve do mil hila ima u sebi neki osećaj sreće, koji ga greje, kao da sedi, u detinjstvu, na materinom krilu. prošlo je toliko godina. bede, promena. lutanja po evropi. siromaštva. dobiće zaradu, makar do leta, makar godinu, dve dana. dotle će valjda i nađa pristati, da ode u ameriku. bar da njegova žena, ostarela, kroz jedno deset godina ne završi na ulici, u nekom oluku londona. njemu više i tako nije bilo stalo do života. načinio bi bio kraj, davno, da je ona pristala. nije mu bilo stalo do ovakvog života. nema više njegove naberežnjaje, ni kuće sa koje se vidi, pod prozorima, neva. nema više ni njegovih konja, ni pasa, ni lovačkih pušaka. a nema ni jalte, ni kavkaza. ima da gleda tu ženu, koja je tek prešla četrdesetu, pre tri godine kako sedi privezana uz šivaću mašinu čiji točak zvrji, od jutra do mraka. da je gleda kako odlazi, u maglu, i sneg, sa svojim kutijama, punim sitnih, jadnih, ruskih, lutaka. voz je bio pun sveta. sve je više stešnjen u vagonu, u kom ne sedi više na sedištu, jer je bio ustupio mesto jednoj staroj ženi, koja se ljuljala stojeći i hvatala za njega. stoji, visok, atletskog rasta, pa se smeška. sad je sasvim sigurno. zarađivaće nedeljno nekoliko funti i moći da ima krov nad glavom. pri jednoj okuci, voz toliko ubrzava, da je, i nehotice, seo na krilo jednog putnika, koji je sedeo iza njegovih leđa, pa se izvinjava. to je neki radnik, svakako, zidar, možda, sav uprskan krečom. taj čovek mu kaže glasno. ništa, ništa. neće biti od viskija. it couldnt be whiskey. iako govori engleski već toliko godina, iako taj jezik dobro zna, u prvi mah ne shvata, ono, što je taj radnik rekao. šta je hteo da kaže? tek kroz trenutdva priseća se, da viskija u londonu više nema, da se izvozi, da je skup, toliko, da je postao nedostižan, za takozvani niži stalež, i običnog građanina. kupovala ga je amerika. tek je tada razumeo tog čoveka, i njegov uzdah, pa se nasmeja. a kad su videli, da je razumeo, svi ti englezi, oko njega, koji sede iza njega, kao voštane figure, oživeše i prsnuše u smeh. ljudski smeh je čuo, glasno, eto tek posle toliko godina. kad je to veče, posle, stigao u mil hil, kuca, engleskim zvekirom, dugo, na vrata. a niko se ne odziva. obuzima ga neka strašna slutnja. da nije učinila nešto ludo kad je ostala sama? pomislio je. samo mu još to treba. počeo je da lupa u prozore. na stepenicama se onda začu neka trka i vesela vika, a zatim se otvaraju vrata i njegova se žena izvinjava. vratila se bila iz londona jako umorna, pa je legla, prilegla, i zaspala. dok ulaze, i dok mu žena priprema čaj, on joj priča, da je stvar, sa njegovim zaposlenjem, sad, sasvim sigurna. dobio je dozvolu. sutra će dobiti i mesto. svakako će dobiti bar nekoliko funti nedeljno. slava bogu. nisu to više prazna obećanja. začudo, ni njegov glas ne zvuči veselo, niti ga ona veselo sluša. on onda priča da ima prava na rad, samim tim, što se iskrcao bez uslova u engleskoj, u početku rata. takva je formula. zatim joj priča, kako žali, što nije pozvao na čašicu viskija jednog engleza, veselog čoveka, koga je upoznao u vozu. njegova žena se onda, lagano, kravi, kao da je bila smrznuta, posmatra ga začuđeno, kad joj priča, kako se u jedan mah bio prepao, jer mu se činilo, da je u kući nema. pomislio je da je, možda, učinila i nešto ludačko, i izvršila samoubistvo. pomislio je da mu samo još to treba. kad to ču, njegova žena, polako, seda. čovek je, ipak, niki, samo jedna životinja, brat gorila. čak i u takvom, strašnom trenutku, kad pomišlja da mu se žena, u očaju, možda ubila, ne zna da pomisli ništa lepše, nego to. samo mi još to treba. mače, koje oseća miris mleka, i skače joj na krilo, bila je, grubo, odgurnula, što inače nikad nije učinila. zastiđen, začuđen i sam, rjepnin je ženi onda počeo da priča, kako će, čim dobije nešto novaca, početi da se raspituje, o mogućnosti, da odu u ameriku. svi mu kažu da je, u americi, situacija emigranata, mnogo bolja. kao da je to nimalo ne raduje, žena mu priča, da joj je madam panova, u londonu, uspela da proda, još tri večernje haljine. kuća je puna novaca, kaže. odnela je kiriju majoru, odmah. isplaćen je, do avgusta. a ona je rešena da traži stan u londonu. pomoći će joj madam panova. mnogo je gore ono, što ima da mu kaže, o svojim lutkama. neće više njene lutke. nemaju oči. traže lutke sa staklenim očima. njene lutke nemaju, ni lica, to jest samo od krpe. traže lutke sa staklenim, plavim, očima. uskoro će, uopšte, biti kraj, njenim lutkama. stižu vrlo lepe iz italije i nemačke. raspoložen, rjepnin joj onda, kao da se razveselio nečim, priča, da će joj on pomoći. imaće njene lutke lepe oči, od sutra. deca se, kaže, svud na svetu, igraju, sa malim zemaljskim, globovima, od stakla, koji se ovde nazivaju. marbles. i on se igrao sa takvim klikerima, u detinjstvu, i seća ih se. video je da ih u londonu ima. mora da ih ima. naći će ih. ako bi uspeo da ih lepo razbije, a uspeće na dve pole, mogao bi njenim lutkama da načini plave oči devojčica. mora da može. a deca su, kaže, na celom svetu ista. moći će te svoje, ruske, lutke, opet da proda. sasvim sigurno se nada da će sutra naći te male kuglice, koje ovde zovu marbles. imena su izgovor za igru i ubistva. imena nisu važna. naći će ih i u londonu. moli je samo da ga, sad, ostavi, umoran je, boli ga glava. ona ga onda posmatra zabrinuto i odlazi na sprat, da se okupa. a njen pogled mu kaže, jasno, da ga čeka u postelji i da ga je željna. poljubila ga je poljupcem koji dobro zna. to su poljupci iz pariza, kad je, u zimska poslepodneva, imala običaj, da mu sedne u krilo, i da čeka na zagrljaj, koji se nastavljao u polumraku, uz drhtanje zuba i grčevito stiskanje rukama. ona i sad odlazi čežnjivo, a gleda ga nekim osmehom, punim stida. kaže mu da bi trebao da legne, rano, da se odmori, da se ispava, mirno, sad kad je sigurno da pred njima stoji proleće, kao neko njihovo lepo dete, koje ih čeka. ona ide da se okupa, jer je najzad voda opet došla u kupatilo i šumi, obilna, kao neka šumska česma. njen smeh, veseo, čuje se i kad je već otišla. rjepnin onda počinje da razmišlja, gde je ono video, a negde se seća da je video, te male globuse od stakla, od kojih bi mogao, ako ih prepolovi, da načini plave oči lutaka. ženska noga od kristala u berzi rada, idućeg dana, junak našeg romana, dobija ceduljicu, sa imenom jedne čuvene radnje u londonu. nađeno mu je zaposlenje. ta radnja je. paul lahure son. ona se, kažu, nalazi iza ulice svetog džemsa, iza luksuznog hotela, ritz. pitaju ga, zna li gde je to? kaže, zna. kad je, pre šest godina, došao u london, kupio je večernje šešire u toj ulici, u čuvenoj radnji šešira i kapa, koja se zove locks. postoji još iz doba napoleona. činovnik se smeje, pa kaže, da je to lepo, sad će imati da radi, za funtu na dan, u toj radnji, koja je belgijska. biće neka vrsta pisara. pošto se tamo traži znanje francuskog jezika, tamo će biti na svom mestu. treba da se javi u toj radnji već danas. čekaju ga. cheerio. onda izlazi, sav srećan, iz čedvik strita, pa prolazi kroz park svetog džemsa, putem, u obrnutom pravcu, kuda je kralj čarls i otišao na gubilište. englezi su, pre francuza, odsekli glavu jednog kralja. pri izlazu iz tog parka, a pri ulazu u pomenutu ulicu, čuvenih radnji šešira, lokota, lovačkih pribora, vina, starina, a pored toga i čuvenih klubova, koji su bili, pre sto godina, kockarnice, prolazi i kraj dvora sv. džemsa, koji je u srednjem veku bio bolnica gubavih, a zatim dvor kraljeva, a sad više nije ni to, ali je, i sad, zvanična adresa, dvora. pred njim još uvek paradira garda, u medveđim šubarama. dok on prolazi, dva gardista, udaraju, o pločnik, cokulama, a kad dođe do obrta, dižu kolena, do pasa. u toj ulici imao je kuću i lord bajron, ćopavi, koji je preplivavao helespont, obožavao turke, a umro za slobodu grčke. kak čudniji sosjedi. čujem kako neko ruski mrmlja. u pomenutu radnju ulazilo se preko mramornih stepenica, koje je jedna žena, sapunom, prala. ona ga posmatra, začuđeno, a zatim se sklanja, pa ga propušta. dobro jutro. kaže. good moming. za trenut, čovek je bio zastao, zagledan u raskošni izlog, koji ima ta radnja. u izlogu je nekoliko elegantnih čizama, torbi, jedno sedlo i nekoliko skupocenih, ženskih cipelica. sav je izlog u somotu, boje uvelog lišća, a sred izloga, na pijedestalu, bila je jedna ženska noga, kalup, od kristala. ona je uokvirena, a osvetljena. za vreme rata su, tako, u londonu, muzeji, izlagali, samo po jednu čuvenu sliku, belinija, ili rembranta, ih sezana. svega jednu, da bi, ako bi na zgradu pala bomba, šteta bila manja. a da bi svet dolazio, bila je dovoljna i jedna takva slika. kad je otvorio vrata, učinilo mu se da u prostorijama nema nikoga. sve je bilo u somotu i koži i orahovini, boje uvelog lišća, a na ormanima su bile izložene ženske cipele, modeli, čuveni, koje je bila prevazišla moda. ti zastareli modeli bili su ponos firme, a vaskrsavali su, ponovo posle izvesnog vremena. tek kad se osvrte u radnji, primetio je, kako se iz kontoara, diže jedna, ne mlada, dama, u crnim, svilenim, haljinama, sa krupnim crnim očima, i neobično rumenim usnama. ona se smešila. nije znao da je to madame janine, gerante u toj radnji, koja je bila, kod familije lahir, već četrdeset godina. kad joj reče ko je, i zašto dolazi, ona mu ljubazno kaže da čeka, a zatim je prišla nekom stepeništu, koje je vodilo pod zemlju. proderala se, promuklo. monsieur jean. treba da vidi njenog muža, reče, vrativši se posetiocu. kad se niko nije odazvao, prišla je silasku, ponova, i ponovo je viknula, pa je dodala, da jedan gospodin, da novi klark, koji je došao, čeka. odozdo se začu, kako neko, francuski, viče. neka siđe. junak našeg romana bio se, za trenutak, zamislio, i začudio, da nema u radnji, u tako čuvenoj radnji, mušterija. nije znao da svet, koji u toj radnji naručuje čizme i cipelice, nikad ne dolazi, pre nego što sat parlamenta, odbije podne. osim toga, ta radnja je i inače imala malo mušterija, iz prostog razloga, što su, i u londonu, bili retki, oni, koji su mogli da naručuju, u toj radnji, obuću, jer je bila skupocena. njemu je pogled bio pao na par raskošnih, vanrednih, čizama. trgnuvši se, bio je počeo da silazi niz stepenice. pri tome, promena je bila velika. silazio je u neki podrum, koji je bio osvetljen električnim sijalicama, a čiji su zidovi bili goli, kao u katakombama. u dubini je susreo vonj đonova, koža, i miris, koji noga, u obući, ostavlja, ma koliko bila prana. na dnu stepenica stajao je postariji, plećati, čovek, sa francuskim bereom na glavi, a zakrvavljenim očima, u ruci je držao naočari. posmatrao ga je. kao knjige u nekoj biblioteci, po rafovima, iza tog čoveka, žutili su se kalupi muških i ženskih nogu, a neki su i visili, kao čokoti, od drveta. nije znao da u toj radnji svaka mušterija ima svoj kalup, a da se ti kalupi menjaju, prema promenama, čukljeva i žuljeva, kojih ima, uvek vremenom, i na nozi lepotica. primetio je bio samo velike kalupe čizama. ličili su na drvene noge, invalida. kad je rekao ko je, i, da ga šalje berza rada, čovek na dnu stepeništa rekao mu je, da zna, da ga je čekao, i da će biti, kroz jedno mesec dana, njegova zamena. on, kaže, i njegova žena, jedva čekaju, da odu iz londona, pa da se vrate u svoju kućicu, koju imaju, u francuskoj, iznad monte karla. dosta je bilo dvadeset godina u londonu. iako u firmi ima i engleskog novca, jedva je uspeo da spase radnju,za vreme rata. bila je, iako je belgijska, zamrznuta. svršio je to, sad ima drugi da dođu, pa nek nastave. on jedva čeka da se vrati svojoj kući, svojim drugovima iz detinjstva. jean pernaud je bio čovek šezdesetih godina, a pored plećatosti, lako se pamtio i po nosu, jer je bio nosat, kao što su francuzi, protestantskog porekla. radio je kraj gole sijalice, na svom tronošcu, pa su mu oči bile zacrvenele, od bljeska. raduje se, kaže, da firma dobija poljaka. a prodavačice će se radovati, kaže, da vide novog blagajnika, lepog čoveka. kao da se žuri, da svoje mesto preda drugome, što pre, taj francuz pokaza novodošlom pisaru firme, tronožac, sa kojeg je bio sišao, raširivši ruke. zatim veliku, čeličnu, starinsku, kasu, pored malog stola, i visećih, zimskih, kaputa. tim gestom pokaza i prozor levo, iznad tronošca, koji je bio uzidan u trotoar na ulici, a zelen. od nekog, zelenog, tvrdog, debelog stakleta. uzviknuo je srdačno. ja sam na tom tronošcu sedeo dvadeset godina. čučao. sad ćete vi, tu, da čučite. isto tako brzo, upoznao je novajliju u radnji, i sa istorijom firme familije lahure. to su, kaže, belgijanci, a imaju radnje u brislu, i u njujorku, i u monte karlu. iznad rivijere imaju svoj dvorac. tamo, rano u proleće, mirišu mimoze. upirući prstom u fotografiju, koja je visila, iza tronošca, na drvenom zidu, pokazivao je sliku nekog starog gospodina, u večernjem odelu. to je, kaže, tvorac prvog miliona. rene de lahure. do svoje sedamdesete, varao je ženu, sa kojom je bio izrodio decu. kad joj se to dosadilo, pa je pozvala lekare, da ga opamete, pošto je bio prešao 70 godina, bio dakle izložen srčanom udaru, on je odmahivao glavom, a smejao se lekarima, koji su ga, okretali, kuckali, i osluškivali, i savetovali, razume se, da se ostavi igračica. a znalo se da je, tako reći, jedan od osnivača folies bergeres u parizu. e pa lepo, deda lahir je nastavio. bio je u 82. kad je umro, od nazeba. ne smete nikad, ni pomisliti, da skinete odatle tu sliku. iza mesje žana, bio je drveni zid, kao neka vrsta paravana, od dasaka. iza tih dasaka čulo se, a kroz pukotine i videlo, kako tamo neko sedi, na niskom tronošcu, a mrmlja, i, nešto dovikuje. neki čovek, koji se činio minijatura boga vulkana, osvetljen plamenom gasa, golih ruku, razdrljenih grudi. to je zucchi, kaže mesje žan, novodošlom blagajniku. to je naš veliki virtuoz potpetica. niko takve pete ne zna da pravi. svet je zaboravio da je obućarstvo najstarija umetnost čovečanstva. zuki je majstor tog zanata. okreće se opet fotografiji na zidu i kaže. moja žena i ja proveli smo četrdeset godina, kod sina tog lahira. dosta. počeli smo da radimo za te milionare, u mladosti. kod njih smo se u monte karlu i zavoleli i uzeli. svet je tada bio divan. predsednik republike, u francuskoj, svejedno kako se zvao, neću da kažem, nađen je mrtav, na svojoj metresi. to je najlepša smrt. tu smrt je tražio i deda lahir. nije mu se dalo. a vidite li kako nas, sa te fotografije, veselo, gleda? i zaista, gospodin na fotografiji, kao da se smeška, zadovoljno. posle njega došao je paul. on je naš gospodar sad. zna pola od detinjstva. i pol voli žene, ali to krije. deda rene je, kažu, imao u životu nekoliko stotina glumica. možda je i to moguće? pol je mnogo ozbiljniji. to je vrlo strog čovek. nikad nemojte pokušavati da sa njim govorite, familijarno. on dolazi sutra, iz brisla. sa vama, ne brinite, neće razgovarati. sve što ovde radi, to je, da pređe, preko puta, u banku. da vidi nedeljni bilans. to je sve. englezi, kad ujutru ustanu, prvo idu da vide šta barometar kaže. pol ne pita šta se radi, pita samo kako stoji bilans. zatim pregleda naš nedeljni obrt. turnower. pazite da taj izveštaj pošaljete, uvek, subotom, u brisl. avionskom poštom, viče iza paravana zuki. shut up, ćutite, zuki, viče mesje žan. pol će se slabo interesovati, ko ste, i kakav ste, to ostavlja meni. pazite, međutim, da ne kažete, da ste bili učitelj jahanja. njegova supruga jaši, a pol mrzi konje. a danas imate da idete u hotel park len i zadržite, za pola, sobe. znate li gde je taj hotel? znam, stanovao sam u njemu, mesecdva. to da niste polu rekli. otpustio bi vas smesta. mesje žan zatim, tumači, da su te sobe, u stvari, već zadržane, za pola, ali da je potrebno, da novi klark, u radnji, upozna šta se sve radi, šta treba da se radi, kad pol lahir, dolazi. kao da hoće da umiri novajliju, žan zatim priča, kao da je jedva čekao, da se nekom poveri. iza pola, kaže, ima leonclaude, brat polov. on je invalid. on će čitati vaš izveštaj nedeljni. on nas prati. sve zna. sve ga zanima. a nemojte misliti, da ne voli život. ima bolničarku, na kojoj bi mu i direktori foli beržea zavideli. u našem bilansu vidi i najmanju grešku. imaju nekoliko miliona, ali su nezasitljivi. nemojte nikad tražiti povišicu nadnice. oni će to sami dati, kad prođe, godinadve. zatim dodaje nekoliko komplimenata na račun polove supruge. to je dobra i lepa žena, kaže. bila je vrlo hrabra za vreme nemaca. i drugi su bili hrabri. čuje se kako dovikuje, kroz daske zuki. shut up. viče mesje žan. ako biste imali nešto, hitno, šaljite telegrame, na obe adrese. i na briselsku, i na onu u monte karlu. mi ovde imamo da crknemo radeći. oni će, za to vreme mirisati mimoze. enfin. one već u februaru cvetaju. kad budete ovde na tronošcu sedeli, možete zamišljati, kako tamo mimoze mirišu. ja ću se povući u svoju kućicu, na brdu, i metnuću na glavu veliki, slamni šešir. moja kućica nije kao polov dvorac, ali za mene je dobra. ta je kućica pripadala mojoj ujni, a sad pripada meni. vreme je da odem iz londona. hoću da završim život, tamo, na brdu, u provansi. tamo sija sunce. imaću veliki, slamni, šešir na glavi. vi ste milionar, žan. čuje se kako viče zuki. čim pol bude otišao, doći će njegov sin. on će biti vaš šef. on je zasad u vojsci. ovih dana izlazi. iako je napunio dvadeset i sedmu, to je još dete. treba priznati da se trudi. katkad izvrši i po neki veliki napor za firmu. premesti svoj razdeljak, sa desna na levo. a nama je, u stvari, sad već svejedno, ko će doći. mi želimo samo da što pre odemo odavde. bio sam sav sretan kad su vas našli. dosta smo u brislu i u londonu živeli, želim da se vratim u svoju zemlju. vi ste veliki patriot, žan. čuje se kako viče zuki. shut up. da, ja sam veliki patriot. volim francusku. prirodno je da želim da se vratim kući. osim toga, mi smo i ostarili. umorni. imaću svoju bašticu. veliki slamni šešir, koji će da me senči. da me od sunca čuva. tako je to kad se oćelavi. nikad se više u london neću vratiti. dosta mi je londona, u magli. ne želim, ni u brislu ostati. dosta mi je varoši. dosta mi je i žena. četrdeset godina ja pipam njihove čukljeve na nogama. svaka misli da je venera. biću sretan, tamo na brdu, iznad monaka, kud niko ne dolazi. idem kući. obućari, žan, ne treba da budu patrioti. čuje se kako viče zuki. obućari nemaju otadžbine. za njih, kad crknu, niko ne pita, ni u otadžbini. oni nemaju mesta u svojoj zemlji. ni u mimozi. oni su kod kuće svud na svetu. bolje da ste u londonu ostali. bolje da nam kažete koliko ćete sa sobom poneti. hiljadu funti? dve hiljade? sto hiljada? milion? milion. viče, kroz daske, ljutito, mesje žan. zatim, valjda umoran od podsmeha, kojim ga njegov stari drug, prati, počinje da pokazuje svoje knjige, u prašini. to su dnevnici, obrtnici, računi, inventari, prepiske, sve u nekoj prašini. na stolu ima samo bokal vode i bezbroj pera i zakačaljki. na zasebnom mestu, u kasi, koju otvara, stoje čekovne knjižice. tu ima i jedna čelična kasica, u kojoj su privatni novci familije lahir. perno zatim pokazuje, smejući se, kako se u belgiji, a kako se u engleskoj, knjiži. isto je, ali prevrnuto. mala razlika, ali luda. novajlija ima sve to, za mesec dana, da nauči. pokazuje i račune i porudžbine mušterija, lovaca, među kojima ima i krunisanih glava, princeza, milionarki. pre nego što jedan račun isplate, kaže, te žene već otvaraju drugi. pre nego što te mušterije isplate saldo, ili obuću, bivših šest pari skupocenih cipelica, naručuju novih pet. tako to mora da bude. takvi su bogati. uvek su dužni. da se nije usudio, nikad, da požuruje isplatu, ili da tuži. naša radnja to nikad ne radi. na kraju godine, otpišu se ti dugovi. predaju zaboravu. bad debts. junak našeg romana potpuno je zbunjen od svega toga. stoji, sluša, vrti se, razrogačio je oči. najzad, mesje žan zastaje i kaže da se primopredaja tronošca mora proslaviti. poziva sve na vino. viče. hajdete na vino, sinjor zuki. dok se oblači priča novodošlom čoveku, da je bio narednik u francuskoj u prvom svetskom ratu, motociklist, kod verdena. na blatnim putevima su se tociljali. tek docnije su u paklu bili. njegove umorne, zacrvenele, oči se sjaje. viče kroz daske. hajdete, zuki. bilo je lepo, kaže, utom ratu. u tom prvom ratu. i on i njegova žena bili su tada mladi. i drugi su bili mladi. čuje se kako, kroz daske, viče zuki. pre nego što su pošli, perno pokazuje novodošlom blagajniku, nužnik. u mračnom dnu hodnika, koji, ispod zemlje, sve dublje, u katakombe, vodi. ljuti se. nužnik je, kaže, i za muško i za žensko. stvar koja je strogo zabranjena u londonu. takvi su englezi. zakoni su im strogi. a ostavljaju mogućnost svašta da se desi. za junaka našeg romana, tako, započinje jedan nov život u londonu. odsada, rano, ujutru, dolazi u tu radnju, svaki dan. dan mu prolazi kao po taktu, kao po otkucaju sata, sa tornja parlamenta. perno, poslovođa firme paul lahure son, uvodi ga u posao, uči ga isplati radničkih nadnica, izradi računa, i prepisci. kad se novi klark vraća, uveče, kući, dočekuje ga, radoznalo, njegova žena. ona strepi pri pomisli, da li će on uspeti da se osposobi, da zameni francuza? a ispituje muža, svako veče, kako mu je u londonu i kakav je to svet, u kom sad živi? muž joj priča, kako, kad se, navratnanos, obrije, doma, trči na stanicu podzemne železnice i ulazi u crvene vagone metroa. kako je prepuno. kako putuje do londona, kako izlazi na stanici pikadili, za koju englezi kažu. da je najlepši skver na svetu. centar imperije. mesje žan misli da je to jedan od najružnijih skverova u evropi. na toj stanici, izlazi iz podzemlja, kao iz groba. sa njim putuje, svaki dan, nekoliko stotina i hiljada poslužitelja, kalfi, šegrta, a sa njima, sudopere, i one, koje zovu sekretarice, steno, daktilo. svaki englez ima mladu sekretaricu. kad mu žena umre, a on navrši sedamdesetu, ženi se sekretaricom. daje izjavu. da je to dugogodišnje prijateljstvo. sekretarica dobija svoje, tek posle testamentom. kad tako priča, bezizraznim licem, njegova žena se ljuti. on onda priča kako je strašno puno u tim podzemnim železnicama. i nehotice, putnik mora da oseti, na svom telu, pri dodiru sa svojim saputnicima, na primer ženske grudi, ili dah drugoga. toplu butinu. ženske ga oči, kaže, tada,ukočeno,gledaju. engleskinje čudno uživaju. katkad i njega, muškarci, kao barkaju. a prave se nevešti. ima te vrste muškaraca, nevinog lica, a napudrovanih, mnogo, u londonu. u tim vozovima oni, katkad, traže nežnosti. međutim, u podzemnim nužnicima, stradaju. dovoljno je da se osmehnu na svoju izabranicu, muškog roda, pa da se nađu u zatvoru. tih dana, tako je kažnjen, jedan od najčuvenijih glumaca šekspira u londonu. njegova žena ga moli da prede preko toga i da joj priča, ozbiljno. kad prođe taj prvi talas, slabo plaćenih radnika, putuju oni, koji dobijaju platu, a ne nadnicu. nedeljnu, ili mesečnu platu. to je već viši stalež od poslužitelja i sudopera. imaju crni kaput i belu kragnu. tek kad taj talas prođe, stižu šefovi. oni obično putuju kolima, a samo kad žure, podzemno. sa njima idu i činovnici. u crnom melonu, sa kišobranom u ruci. englezi kažu. kad je oblačno, možeš poneti kišobran. kad je u londonu lepo vreme, onda ga sigurno ponesi. sav taj svet, međutim, ponaša se vrlo učtivo. muškarci čitaju uvek novine i ne gledaju žene, ni desno, ni levo. njegova žena onda ponavlja, da joj se čini, da su englezi najbolji muževi na svetu. kad iziđe na stanici pikadili, ide, pešice, do pomenute ulice, u kojoj se osamnaesti vek kockao, opijao a bajron proslavio. kad stigne pred vrata radnje lahure, svaki dan zatiče, jednu ženu, na kolenima, koja pere mramorne stepenice, sapunom. svako jutro mu kaže. dobro jutro. a on joj odgovara. da je vreme lepo. to je mary. kad siđe do stola u podrumu, gde radi mesje žan, najstarija prodavačica, koja se zove patsy donosi mu poštu. mesje žan ga uči kako da otprema i obradi poštu. to su ženska pisma o cipelicama, koje nisu, kakve bi trebalo da budu. poneko pismo je vrlo sentimentlno. a glumice mu pišu patetično. za većinu žena piše sekretarica. svaka, imućnija, engleskinja, ima sekretaricu. obično neku, siromašnu, mladu, lepu, devojku. između tih starih, bogatih žena, i njihovih mladih, lepih sekretarica, ima i čuda. pisati, to jest odgovarati, na ta pisma, u toj radnji, nije bezopasno. formule su prilično iste i brzo ih je naučio, a mesje žan mu je ostavio i svoje modele pisama, koja je pisao 20 godina. ipak, mora da pazi, jako, u kakvom će odgovoriti, stilu. fraze su uvek iste, nisu lične, ali jedna jedina, nezgodna, reč, može da pokvari sve, da znači nesporazum i, što je gore, uvredu. a biti ljubazan, kind, u engleskoj je glavno kindness, svi kažu. kao što u muzici ima svakojakih tonova, tako i u prepisci sa engleskinjama, postoji široka skala za izvinjenje. a naročito mora paziti na naslov i titulu. za neku omašku, u tituli, familija lahir može, zauvek da izgubi te mušterije. perno mu kaže da treba da laska, u svakom slučaju. te žene uživaju kad im makar i obućari, laskaju. njegova žena se smeje glasno, pa kaže, da joj je to milo. on se začudio, najviše, ženskim imenima, koja treba umetnuti u muževljevu adresu. tako su romantična. eto, naprimer, nekoliko, koja je ispisao danas na jednu cedulju, u azbučnom redu. alice, amy, ann, arabella, aurora, beatrice, caroline, cecily, clarissa, clemeruine, constance, daphne, deborah, delia, diana, eleonor, elvira, emily, esther, felicity, georgina, geraldine, harriet, irene, jenny, kitty, laelia, lavinia, leah, lella, margaret, marianne, mary, maud, molly, naomi, philomela, phoebe, porcia, priscilla, rachel, rebecca, rose, ruth, sarah, silvia, sheila, theodora, thisbe, victoria, vivian. kao da gugutke guču. kao da tice pevaju. njegova žena mu se smeje glasno. to je, kaže, božija kazna. najsmešnije je, to, da su ta pisma katkad i namirisana. zuki, uostalom, tvrdi da se i papir za klozet, u tom svetu, kupuje, namirisan, iako se to čini neverovatno. njegova žena kaže da englezi prosto ulepšavaju, ono što je ružno. kad otvori prepisku, najviše glavobolje ima sa čekovima za žensku obuću, koju šalju, ili vraćaju. te žene, koje te čekove šalju, bogate su, i rasejane. obično izostavljaju, ovo, ili ono, u imenu paul lahure son, na koga ček glasi, a pišu često ime radnje, pogrešno. greše i u brojevima. i te kako. a šest penija, uopšte izostavljaju. u svoju korist. preziru, valjda, tako malo. u knjigama, međutim, u računima, to stvara veliku glavobolju. zabunu. biva i to da te dame, u pismima, odbijaju isplatu. isporučene cipele, takve kakve su, ne odgovaraju, kažu, njihovom očekivanju. odbijaju. kao da odbijaju bebu. ne priznaju. kažu da će cipelice vratiti, poštom. dešava se da, posle, ne stignu. a katkad stignu, ali se vidi, nošene su. predomislile su se, kaže žan. njegovu ženu, razume se, najviše zanima, ženski svet, u koji je ušao, kad je stupio na rad, u tu radnju. nikad ga pre, u braku, u parizu nije ispitivala o ženama, sa kojima se znao. ni oko ruskog, emigrantskog kruga, u londonu, u kom se prvih godina kretao. nije ga pitala ni o engleskinjama, u ruskom društvu. bila je isuviše ponosita. a nije ni očekivala prevaru. poslednjih dana, sad, ona ima neku čudnu, smešnu, ljubomoru, u osmehu, u mislima, u razgovoru. njen joj muž onda priča o ženama koje je zatekao u radnji. ima ih tri. najstarija je ta, petsi, koja nosi poštu. to je žena zašla u godine, a zuki mu kaže, da je ne otpuštaju samo zato, što je već trideset godina prodavačica u toj radnji. to je žena uvela i usamljena, koja se šalje u vatru, samo kad, starije, i oštrije, mušterije, dođu i biraju obuću. jako je osetljiva. ulepšava se, i fraka, a oblači upadljivo. nosi crvene šeširiće. farba kosu. uvredi se za svaku sitnicu. traži trubadursku kurtoaziju. smešna je. pred otmene mušterije izlaze dve mlađe, mnogo mlade, prodavačice, koje se odevaju, kao za neki bal. obe su lepotice. jedna je sasvim mlada, možda osamnaest godina, plavuša, riđokosa. sandra scott, koja ima neobično, đavolski, privlačnu figuru. ima velike, plave oči, nevinašca, ali nije nevinašce. seća ga na onu, koju je kazanova nalazio, na ljubavnom sastanku ispod njenih haljina, u džaku. a koja je varala, kavaljera kazanovu u londonu, sa jednim frizerom. njemu je ta devojka dosadna od prvog dana, ali priznaje da nikad lepšu kožu lica, ni prirodniju boju riđokose, ni nebesnije, nevinije, oči, u žene, nije video. sandra je ljubimica svih, u radnji, i prema njoj se svi, pa i on, sa poštovanjem, ponašaju. muške mušterije, koje poručuju čizme, nju, očigledno, gutaju očima. treća je najzanimljivija i najprivlačnija. njeno ime ne zna, samo se njeno čudnovato prezime, pominje, kad je oslovljavaju. miss moon. da neko ima prezime. mesec, i toga ima u engleskoj. to je devojka, zrela, crnih, škotskih očiju, a po stasu liči na veneru. pokazuje svoju sliku u crnom trikou, na točku, gimnastičarke, u kom se točku vrtela, glavačke, za vreme dok je služila, u mornarici, u ratu. na toj devojci je sve vanredno, i noga, i obuća, i ruka, i rukavice, i telo. lice joj je tako lepo, vanredno, kao da je birana da predstavlja sliku. a kažu da je iz imućne porodice i da joj, da radi, nije ni potrebno. svakako, ima i trorogi šešir mornarice na glavi, koji mu se toliko dopada? kaže mu žena, podrugljivo. ima, na slikama, koje pokazuje. bila je tri godine u mornarici, u ratu. to je pravo čudo. nikad nemilosrdnije stvorenje nije sreo. svaka je njena reč, učtiva, kad klekne pred mušteriju, a svaki pogled, kao da je bio na ledu. petsi mnogo pati zbog te lepe devojke. mis mun kaže, da je davno trebalo otpustiti tu ragu, that nag. mis mun, svako podne, čeka kolima, neki oficir. ne izlazi iz kola. kažu da idu na ručak u raskošni hotel, iza ćoška, koji se zove ritz. njegova žena misli, ali to ne kaže, da će ta devojka biti, svakako, ona koja će, u londonu, značiti opasnost, za njih, u braku. to se oseća u njegovom glasu. muževi su glupi i ne umeju da to kriju. njen muž kaže da ga ne zanimaju žene u londonu. on još živi za rusiju, ali ne za žene. ne tuđe žene, sasvim sigurno. to mu se neće desiti. kad bi mogao da učini još nešto za svoje ljude, koje su izveli iz kerča, uopšte za rusku emigraciju, i za nj, u njihovoj velikoj sirotinji, srce bi mu, možda brže zakucalo, ali ne i za mis mun. gledao bi je, čak i golu, u tom podrumu kao one lepe, drvene, gole lutke žena, modela, u izlozima, koje oblače kad ujutru prolazi kraj njih, idući u radnju. ta vrsta ljubavi, koja bi jedino bila moguća u tom podrumu, ne privlači ga više. da je mogao da pomogne nesrećnom barlovu, koji se ubio, srce bi mu, možda, još jednom radosno, zaigralo, ali za tu lepu devojku, ne bi. ni u džaku. njegovo lice, koje se, zbog trokuta njegove crne brade, kakvu niko u londonu više nije nosio, činilo, jako bledo, bilo je još blede zbog njegovih krupnih, crnih očiju. gledao je u svoju ženu, kao da i ona nestaje, nekud, u maglu, a on je prati pogledom, u daljinu. neka bezmerna tuga bila je sad u tom licu, a kukasti nos je to lice činio još više paćeničkim. kad ga je njena tetka prvi put videla, u kerču, pitala je nađu. je li to neki azijat? liči na talijanske bandite kaže. otkud takve crte u jednom rusu? to što joj je muž sad rekao, iako se ona smeje na to, olako povlači za sobom neko iznenađenje, i u mislima njegove žene. to iznenađenje se ponavlja, u njoj, već više puta, u posljednje vreme, otkad je počeo da odlazi u london, najzad, na posao, na zaradu. cele zime, taj čovek je bio prilično ćutljiv, i retko veseo, ali je u njihovom braku bilo, još uvek, strasnih burnih, sastanaka, uveče, kad bi se ona vratila iz londona. kad bi se sklonili, od zime, i gladi, u postelju, trebalo je samo da mu se ponudi, pa da bude uzeta u zagrljaj, u kom je nalazila uživanje, kao naviku, posle toliko godina u braku. naviku, koja je i sad imala, na završetku, krik, od slasti, kao žeravicu. taj visoki, crni, čovek, sa kožom koju samo lovci bisera imaju, i posle toliko godina, dovodio je tu lepu, mladu ženu, do šapata od uživanja, koji se ponavljao, svaki drugitreći dan, izbezumljeno i promuklo. ona je, često, kad bi lutala sa svojim kutijama po londonu, nudeći svoje lutke, pomislila, da joj je bog uzeo, i familiju i zemlju, i imanja, i raskoš, i lak život u velikom svetu, ali da joj je bar ljubavnika dao, kome se divila, i posle toliko godina, kao u nekoj nesvestici od poljubaca, u braku. istina, ona drugog muškarca nije nikad upoznala. njene poznanice nikad nisu oduševljeno govorile o mužu. sve su njene poznanice nasrtale na tog čoveka. šta ih je privlačilo? njegov stas, njegov lik te oči? njena tetka bi joj rekla, pomalo stidljivo. nalaze u rjepninu đavola. crnog đavola. sanjaju o đavolu, a žene i ne znaju ništa drugo. ono što je junaku našeg romana padalo na glavu, kao neki čekić na nakovanj, bila je dreka prosjaka u toj, tako raskošnoj ulici svetog džemsa. nema prosjaka u londonu. zabranjeno je prositi. nije, međutim, zabranjeno, biti ulični pevač. ti ulični pevači su, katkad, vrlo prijatni. pevaju stare pesme, deru se, kao što su se u osamnaestom veku, po ulicama londona, derali, a te stare, engleske pesme, često su vrlo dirljive. samo, ima pevača, prosjaka, koji su ostarili, a pevaju. jedan, tako, svaki drugi dan, peva, i u toj raskošnoj ulici. glasom koji krešti kao papagaj. to je čovek, kome su oči skoro sasvim slepe, pa se kreće, ne licem, prema ulici, nego u stranu, udarajući ivicu trotoara, štapom. kraj njega jure auti. svaki čas se čini da će ga zakačiti i poneti. taj prosjak stiže tačno, u minutu, pred podne, i, on je izlazio jednom, da ga posmatra. nije očekivao da, u prebogatom londonu, i to vidi. desilo se da je, tog dana, baš u tom trenutku, zastao, veliki, crni, gospodski, rolls, koji je, očigledno, hteo da stane pred radnjom. videvši prosjaka, šofer je bio stao, i čekao, na svom sedištu, da ga mimoiđe beda. sačekao je da prosjak otpeva svoje, pa je tek onda otvorio vrata kola, skinuvši kapu, rekavši, kao izvinjavajući se. ser. a iz kola je izišao neki, ekscentrični, stari gospodin. zagledao se u prosjaka, koji je bio odmakao dvatri koraka, i zavrteo je glavom. nije mnogo daleko ni kuća u koju je zalazio nelson. pričajući ženi o toj ulici, kuda sad ide, svaki dan, on je rekao da nelsona, voli. ne zato što je bio admiral, nego zato što je pobedilac napoleona, i zato, što je, izgubivši jednu ruku, i jedno oko, ostao ljubavnik. a vladao je nad okeanom. nije se stideo, kažu, ni da se zaplače. tu, nedaleko, bila je i kuća, u kojoj je stanovala, neko vreme, lady hamilton. junak našeg romana onda podseća ženu, da su oni nelsona čak i videli. ne živog, razume se, nego onakvog, kakvog ga je oživeo engleski, filmski, glumac, koji je bio u to vreme, čuven. lesly haward. prilikom neke svečanosti, na stepenicama crkve koja se zove sveti pavle, st. pauls, taj glumac je predstavljao admirala. da li se seća kako su stajali, kao omađijani? činilo se da je to, zaista, oživeo nelson. da je došao da ratuje još jednom, i da vidi ledi hamilton, još jednom. kao da je moguće da nelson ustane iz groba? sve je tako pomešano u ljudskom životu. i nelson, i oni. samo, on sad više ne odlazi u tu ulicu, da razmišlja o nelsonu, ili napoleonu, ili ratu. on sad ima da gleda, kako se šiju đonovi na obući i da beleži koliko su čizama i ženskih cipelica, te nedelje, prodali. ima da pamti miris đonova do smrti. ne kako miriše okean. ima da javlja familiji lahir, koliko su, te nedelje, sterlinga, u banku, uneli. kad iziđe, kaže, iz podzemne stanice, baci jedan pogled, kao rudari, kad se popnu, na površinu, pa obuhvati pogledom veliki krug reklama, pikadili, i, nasred tog trga, fontanu. sa spomenikom jednom lordu, dobrotvoru, koji se pretvorio u krilatog boga ljubavi. to je grčki eros, ali ga londonci izgovaraju engleski. ne znaju šta to znači i ko to beše. bog ljubavi stoji, na vrhu te fontane, na prstima jedne noge, i strelja. izgleda da će pasti na nos, a ipak strelja. kod tog spomenika, to jest na tom trgu, sastaju se, u londonu, parovi. on onda, otuda, prolazi kraj crkvice svetog džemsa, u ruševini, pored njenog vrta, kamenitog, u kom su sad postavili klupe. diše duboko, jer zna da, kad stigne u radnju, i siđe u katakombe, neće duboko disati. vazduh je tamo dole težak i pun pare. na jednom stolu, preko celog dana, kuva se voda, za čaj. gas se ne gasi. svetlost do njegovog stola ne dopire kroz prozor, jer je taj prozor u trotoaru, u asfaltu. po ćoškovima podruma, tu, sasvim je mračno. za njega je tu namešten sto i tronožac, kakve su, stolice, i tronošce, englezi, za knjiženje, imali i pre dvesta godina. sa njim preko dana, najviše razgovara, zatim, kroz daske, zuki. prvi dan su, po želji mesje žana, defilovali, da bi ih upoznao, radnici. osim jednog crnca, i jednog čeha, svi su talijani. trojica rade u istoj kući, na trećem spratu, na tavanu. a ostali, po svojim kućama u okolini londona. svakog petka ima da ih isplati i da im odbije porezu, koja nije mala. zatim joj priča da od nekog gospodina fan mepela, zavisi. taj silazi, da pregleda kasu, u podrum, do njega, kao da sa neke slike, sa noćne straže rembrantove, silazi. pre nego što siđe, taj čovek uvek popije dvatri piva u komšiluku, sa svojim prijateljem, koji izrađuje muške košulje za admiralitet, a koji se zove, džordž. george. oni to rade svaki dan, čim se vide, a i njega su na pivo vodili. zuki kaže da je, otprve, pokvario, simpatiju, koju su za njega, u prvi mah, imali. nije pio crno, slatko, teško, englesko pivo, nego je tražio kontinentalno. zuki kaže da mu to neće oprostiti. njegova žena ga onda teši. nije moguće, kaže, da jednog čoveka mogu omrznuti, zato, što ne pije pivo koje piju oni. zuki tako kaže, a što zuki kaže, sve se dosad ostvarilo u toj radnji. perno se ponašao prema njemu, od prvog dana, prijateljski, ali on, od tog fen mepela, zavisi. kao što čuveni hirurzi dolaze besplatno retko, i taj englez, poreklom holanđanin, dolazi retko u kuću, ali se bez njega ne može. nema te teškoće koju taj čovek ne zna da reši. danas je, na primer, naredio, da se novodošlom blagajniku, da, beli, overol, pa da prisustvuje probi obuće, jedne čuvene glumice. da vidi i upozna, kako se obuća prodaje. tako, ispeglan, u belom, kao u operacionoj sali, i on je dakle imao prilike, prvi put, da to vidi. kako se uzima mera. ta lepa žena prvo je zadigla, visoko, suknju, a veselo se smejala. u licu je imala onu anđeosku lepotu, koju sve engleskinje, na pozornici, imaju. na žalost, stopalo joj je bilo dugačko, kao neko malo korito, a to se i vrlo lepim engleskinjama, često desi. perno je klečao pred njom. držao je tu nogu, kao neku kokoš, a crtao, ispod nje, na papiru, i beležio nešto, na drvenom kalupu. demonstrirao. imala je cevanice do kolena kao da su šampanjske flaše, ali prste na nozi, kao da su kvrge. sporazumeli su se da nova obuća bude u krokodilu. kad se u radnji lahir uzima mera za čizmu, ili žensku cipelu, smeju da prisustvuju samo oni, koji će raditi, na tom nakitu, to jest obući. kao što balet ulazi, da obigra, na pozornici, aidu, svi se kreću, kao da u rukama imaju palmu. govori se tiho i pobožno, kao pred hramom, u nilu. petsi, prvo, snishodljivo, skine mušteriji cipelu. sandra i mis mun kleknu. dodaju kašiku i hartiju, a zatim kredu, kao da je mesje žan neki pikaso. za sve to vreme, svi se trude da kažu mušteriji nešto prijatno, kao da žele da joj izmame osmeh. kažu joj, o njenoj nozi, nešto, lepo. a mušterija sedi, kao na prestolu, i zuri, u svoju nogu. a za svim tim lepim ženama, posle, ostaju kalupi, u podrumu, a na kalupima, promene, na čuklju. neke žele obuću od jelenske kože, druge od guštera, treće od krokodila, a većina traži zmijsku kožu.njegova žena mu kaže da je to bedan posao. zuki je dugo prepričavao o toj mušteriji. on tvrdi, da je lepota njene noge, otuda, što je rođena, lako. što je u utrobi materinoj ležala pravilno. otuda te cevanice, tako prave. nikakvih čukljeva nema na toj nozi. a ima naročito pravilno stopalo, kaže zuki. veliku nogu, ali lepu. samo na takvom stopalu moglo je ostati telo tako pravo, lepo. talijanke, kaže zuki, kao i žene u španiji, imaju nogu, kao igračku. izgleda da mu se taj obućar mnogo dopao? da, taj zuki ga je iznenadio. pametniji je, nego što su bili mnogi njegovi ratni drugovi, u štabu. to je čovek koji osobito zna da napravi petu. bazu. a sedi pogrbljen, omalen, ćelav, na tronošcu. dugo je živeo u marselju, a možda se u marselju i rodio? on je sa njim hteo da govori talijanski, ali ga je zuki presekao. neka, kaže, ni njemu, ni talijanima, obućarima u londonu, ne govori, fašistički. misliće da je podmetnut, da ima za sobom policiju. zuki kaže da, na žalost, zanat obućara nije više ono što je bio. nekad je obućar zalazio, lepoticama, u kuću. uzimao im je meru u prostorijama u kojima spavaju. ako je bio mlad, i umešan, svašta se, katkad, događalo. a niko to nije znao. to vreme, kaže, za obućare, zauvek je prošlo. obućar se pretvorio u mašinu. to je čovek niskog rasta, pa da bi se činio veći, viši, napravio je sebi, nad petom, petu. virtuozno. a da bi sakrio ćelu, ne skida sa glave svoj plavi, baskijski, beret. kad se prekine posao i pije čaj, zuki im svira u mandolinu. melanholično. a odlazi da ruča u obližnje male restorane, čajdžinice, gde prodavačice ručaju. star je, ali kad ugleda lepu ženu, oči mu se i sad šire i zasijaju, toplo. ponaša se prema ženama nekom čudnovatom učtivošću, kao da je neki vitez, a poznaje ih, u okolini radnje, mnogo. on ga je, šale radi, jednom, nazvao sinjor lukeni. lukeni je bio onaj talijan, koji je ubio austrijsku caricu, elizabetu. taj nadimak se zukiju nimalo nije dopadao. sevao je očima. protestvovao je oštro. jedva ga je umirio. gospodin fan mepel, međutim, smatra, da savremene cipele ne valjaju. suviše su lake i plitke. ljudska noga, kaže, traži potporu. ona treba da ima, za kaldrmu, debeli đon, u londonu. za zdravlje je bolje nositi visoku obuću. čvrstu. idealna obuća, kaže, bila je ona, kakvu su nosili rimski legionari. pretorijanci. posle nekoliko dana, junak našeg romana, priča, da perno odlazi, uskoro, a da je u london došao mladi lahir, onaj što vrši napor, na svom razdeljku. to je mlad čovek, neki riđi apolon, koji je dosad služio vojsku. od prvog dana sve je očarao. od svog dede, izgleda, nasledio je, ne samo milione, nego i ženskarstvo. u london je doveo jednu lepu, mladu belgijanku. perno kaže da će dovesti, i drugu, i treću. oči mu sijaju kad ugleda sandru. a sijaju i kad ugleda gospođicu mesec. kad ujutru dođe, da pregleda račune i radnju, smeje se veselo. preznojavanje noću, kaže, vrlo dobro čini zdravlju. treba se preznojavati. ko, kako. ako su dve, u isto vreme, onda jedna navodi na uživanje drugu, onda jedna jedva čeka da na nju dođe, red, dok gleda drugu. engleska je za tog lepog mladića izvor smeha. neprekidno se čudi englezima, iako je ovde nekoliko godina išao u školu. kišobran u ruci, i melon na glavi, u londonaca, izaziva buru smeha, svaki put, ponova, u tom mladom čoveku. čak i engleskinje, kaže, razlikuju se od belgijanki u brislu. kad ih zove u šetnju, one pristaju samo, samo, da sa njim ručaju. šubara garde mu se dopada naročito, a još više, da u londonu ima satova, kad se sme, i kad se ne sme, piti pivo. cest drole langleterre. najviše ga razdražuje kad mu englezi, uzmu mesto, jednim pokretom ramena, ali se učtivo izvinjavaju. grohotom se tome smejao. a kad mu carinici naplatiše carinu, i na jednu neparnu cipelicu, kao da je par, model, koje donosi iz brisla, njegovom čuđenju kraja nije bilo. sa njim će, očigledno, početi jedna nova epoha, u familiji lahir. rad se u toj radnji, petkom prekidao. juče je prvi put radnike isplaćivao. subotom se, u toj otmenoj ulici, uopšte nije otvaralo. subotom i nedeljom je tišina u toj ulici svetog jakova. njegova žena ga onda pita, da li će moći da vrši svoj posao, kad bude ostao sam, i perno bude otišao? to mora da su strašni ljudi. ne, kaže, to su vrlo ljubazni ljudi. nikad nije ni sanjao da, u radničkom, staležu, među englezima, vlada tolika učtivost. tome se najviše čudi. njegova žena, međutim, ne veruje da mu je tako lako. ona misli da on krije, koliko mu je teško. ne, kaže, nije teško, samo je nešto novo. sasvim različito od života kojim je, pre, živeo. ni kao crtaču u pragu, ni kao vrataru u parizu, u onom noćnom lokalu, gde je morao da obuče kozačku uniformu, ni kao učitelju jahanja, nije mu bilo ovako. nije teško. lako je. ali je tužno. da je sujeveran, pobegao bi. među radnicima, kad ih je bio upoznao, bio je i jedan talijan, koji je, posle onog defilea, pred njim, otišao, u bolnicu. tamo je sinoć umro. tužio se na neke bolove u stomaku, na koje ranije nije obraćao, naročito, pažnju. trebalo je zarađivati. ima ženu i decu. taj je bio jedini, koji se obradovao, kad je sa njim, dvetri reči, talijanski, progovorio. njegovo požutelo lice, njegove tamne i mutne oči, ispunila je bila neka radost, vrlo čudna, preterana, pri tom razgovoru. kad je rus italiju pomenuo. rekao mi je da se. baš ovog proleća, sprema na put, u italiju. sa zdravljem nije dobro. hteo bi da još jednom vidi svoje rodno mesto i da odigra partiju igre, sa ćuladima, igre, koju zovu. bocce. sa onima koje je znao u detinjstvu. sedeo je sa tužnim osmehom pred njim, na tronošcu. zuki je, danas, bio pozvat, u bolnicu. taj čovek je bio operisan i umro, zuki tvrdi da svi obućari tako umiru. sede pogureni, stežu trbušne mišiće, godinama, pa se deformišu. žive kratko. u bolnici su mu rekli samo, da je taj njegov rođak otišao. left. zuki je, isprva, mislio, da je, iz bolnice, izišao. tek posle je razumeo da je u grob otišao. njegova žena mu kaže, da su to obične, sitne, tragedije, u životu. to ne sme uzeti toliko srcu. sujeverje je smešno. on onda kaže da nije, to, uzeo isuviše srcu. nego je danas, za vreme prekida rada, pri ručku, rešio, da ode do muzeja, jer je čitao, da se tamo otvara jedno novo odeljenje skulpture i iskopina, koje je hteo da vidi. video ga je. video je i jedno odeljenje kipova iz zemalja južne amerike, čije su ga maske setile mikene, koju je sa njom obišao, posle njihovog venčanja u grčkoj. zastao je bio pred odeljenjem koje je meksikansko. ugledao je, iznenada, jednu mrtvačku lobanju, od kristala. u prvi mah mu se učinilo da je spazio onu žensku nogu, onaj kalup, u izlogu, u radnji u kojoj je sad zaposlen, a koji ga je začudio kad je prvi put u radnju došao. brzo je zapazio da to nije ženska noga, kalup, u kristalu, nego jedna, starodrevna, kristalna, skulptura, mrtvačke lobanje, koja je nađena i iskopana, u meksiku. svetlela je čudnovato kad ju je opazio. bio je rešio da to prećuti, ali joj je, eto, ispričao. nije se bio od toga prepao, nimalo. nije nikad bio sujeveran. bilo mu je samo nekako, iznenada, zagušljivo. teško. tužno. njegova žena mu pada oko vrata i kaže, da su to ludorije, da je to bilo sasvim slučajno, i, da bi mu se svi koji su se sa njima ukrcali u kerču, smejali, glasno. neka zaboravi, to. u njenom smehu, međutim, ostaje nečeg uplašenog, kao kad se ulicom, iznenada, pojavi sprovod. proleće je stiglo u london posle te duge zime, tako retke, i neobične, u londonu, proleće je bilo, u london, ipak stiglo, kao da ga je sunce na moru probudilo. korak po korak, duž reke temze, proleće je ulazilo u englesku, a u parkovima londona pojaviše se krokusi. krokusi su, već stolećima, prvi znak proleća u londonu. uskoro se po gajevima, u mestu mil hil, začuše i kosovi, koji dozivaju ženku. još jedno proleće u svetu bilo je na redu, još jedan pokušaj ljudi, da nađu sreću na ovom svetu. prvi znaci proleća probudili su i te strance, koji su se bili naselili u onom ćorsokaku, tog prenoćišta londona, u kući majora koji se zvao holbrook. prozori na toj kući , otvaraju se sad, svako jutro. u kući, u kojoj je taj rus, sa ženom, stanovao, priliv novca se oseća, iako taj čovek zarađuje, samo jednu funtu dnevno. mlekar ostavlja, pred vratima, i kod njih, mleko. a raznosač novina baca im novine, sa velosipeda, pred vrata, svako jutro. dim iz odžaka diže se i u toj kući, svako jutro. rjepnina, žena, sad, čeka, svako veče, kraj ognjišta. vesela. nikad nije bila lepša nego te godine i nikad tako strasna, u postelji. samo kad ga ispituje, kako mu je u novom životu, na radu, snuždi se. odmah zatim sedne mu u krilo i previja se u njegovom zagrljaju, kraj ognjišta, u kom uveče bukti ugalj. ta ognjišta, te vatre, u londonu, kao neko toplo srce, drže, jedino, porodice na okupu, inače bi se mnoge i mnoge razišle već davno. u svađama i mržnjama koje su tako česte, i na tim ostrvima, u porodici, a koje da protumači ne ume, niko. na radiju se u londonu, svako veče, i svako jutro, i svako podne, čuju pozivi u vazduhu, da se taj i taj, ili ta i ta, jave, odmah, u neku bolnicu, tu i tu, jer im otac, ili mati, leže u stanju koje se kaže, da je, opasno. to znači. na samrti su. a iz onoga što se kroz etar čuje, da se razumeti, da taj i taj, godinama nije sina, ili ćerku, ni video, pa ne zna ni gde su. bračni parovi se, jednog dana, ćutke, napuštaju, pa se, posle razilaska, vide, tek na samrti. roditelji se napuštaju. deca, godinama, za roditelje i ne pitaju. u porodicama u londonu nešto, već davno, nije u redu. čak ni to, kad se zapale ognjišta uveče i plamen osvetli kuću, ne znači sreću. znači samo da je sunce zašlo i da je zahladilo. rad je prekinut. ne znači da se svi, oko vatre, okupljaju. zavist, pakost, iznurenost, dosada, seks, kažu, razorili su mnogi i mnogi brak u londonu. svaki se povlači u svoju sobu. svaki je tamo lud na svoj način. par tih stranaca, koji se naselio u mil hil, u tu bednu kuću, svako se veče vidi, kraj ognjišta, u toj kući, zajedno, i u mesecu aprilu. kad se rjepnin vraća, žena ga, pred vratima, u baštici, dočekuje brižno. zastiđena i tužna, žena mu kaže. zar je to ono što su u engleskoj tražili, kad su ovamo došli? zar je to što su dobili bivši saveznici, ruski oficiri? da dane provodi u podrumu, gde đonovi mirišu i gde zaudara od cipela i znoja nogu? zar to nije strašno? zar nije bilo dosta teško, da su svoju zemlju, rusiju, napustili? njen muž joj kaže snuždeno, da ni to više ne oseća kao strahotu. otupeo je na nesreću. čini mu se, uostalom, kao da u engleskoj nije već šest godina, nego da je u london tek stigao, juče. ceo je london dikensa, svifta, bleka, svih onih koje je njegov otac tako rado čitao, provodio, tako, dane, kao on, u podrumu. podrumi se nalaze, za rad, svud po londonu, ispod londona, i u centru. u njima se toliko lepih uspomena skupilo. srce londona kucalo je u suterenu. želi da sakrije da mu je teško? nije, ne krije ništa. s početka i on je mislio, da je jako nezdravo raditi u podrumu. da će biti hladno. ili toplo, suviše. uverio se da u podrumu temperature nemaju promenu. da je u podrumu prijatno. tamo ima jedno proleće, koje ima podneblje, mirno i blago. jedino što ne valja, to je, da će vid pokvariti, brzo. celog dana mu električna sijalica sjaji u oči. kao da mu visi u glavi, ili na čelu. moraće da kupi naočari, ovih dana, iako je, donedavna, imao tako oštro oko. njegova žena tada pominje, prvi put, njegove godine. zna ona, kaže, da mu mora biti teško. nije to mesto za njega, u njegovim godinama. on se trza, i gleda je začuđeno. zatim se smeška, pa kaže, da je sretan što je ma šta našao, neku zaradu. svet u kom je pre živeo nije bolji, ni zanimljiviji, nimalo, nego ovaj što ga gleda sad, u tom podrumu. kroz te cipele, kroz svoju prepisku sa tim ženama, koje u toj radnji obuću naručuju, vidi svet, pa i žene, kako ih pre nije video. mnogo štošta zna, sad, o njima, što pre nije znao. piše im pisma, na koja, i te kako, odgovaraju. dolaze čak da sa njim pregovaraju i usmeno. jedna ga je pitala da li je istina, da je on neki, ruski, princ? sa jednom je, juče, imao jednu ludu, teatralnu, scenu. to je žena jednog prebogatog čoveka, koji ima čajdžinice u londonu na svakom ćošku. multimilionar. žena mu je u godinama koje su opasne za ženu. prešla je četrdesetu. dotrčala je kao furija u radnju. skakala je kao bahantkinja po podrumu. tvrdi, da je platila, par cipela od krokodila, ali nema priznanicu. u knjigama koje mu je mesje žan ostavio, ne piše da je plaćeno. nema traga u knjigama, da je plaćeno. bio se našao u nebranom grožđu. ona je vikala, histerično. vređala ga je, kao u teatru. ličila je na medeju. šešir joj se bio nakrivio, a bojao se da mu ne izbode oči, kad je izvadila iz šešira iglu. bila je sva van sebe. bilo je vrlo zanimljivo. njegova žena se smeje, dok on prepričava tu svoju nezgodu, ali on nastavlja, snuždeno. može imati velikih neprilika sa tom ženom, kažu. u tom svetu, u kom sad živi, ima isto toliko drama, kao i u velikom svetu, u kom je nekad živeo, u petersburgu. svaki dan doživi nešto, što je neočekivano, a što nije ni sanjao. kao da je iznenada progledao, vidi ovu varoš, i ljude i žene, kako ih pre nije video. svet nije uređen dobro. na primer, sad zna, i to, da ženi u životu nije lako, kad se pojavi starost, na pragu. petsi je, kažu, do nedavna, imala ljubavnike na svakom prstu. kad bi uveče svršila svoj posao i izišla iz radnje, uvek je neki muškarac čekao. išla je u pozorišta, na igranke, a budila se ponedeonikom u nekom hotelu, na obali mora, u brajtonu. sad je zašla u godine i uveče je, pred radnjom, ne čeka više, niko. nije više vesela, ni ujutru, kad dođe u radnju. muškarci je i ne gledaju. kad zatvore radnju, petsi uzima svoje pakete, svoju, hladnu, večeru, koju je nabavila za vreme prekida rada, u podne, pri ručku, pa odlazi, kao senka neka, niz ulicu. odlazi sama do podzemne stanice, a putuje posle sat dva do kuće, koja je daleko. ima da sedi, po nekoliko sati dnevno, u polumračnom vagonu. a u njenom stanu, kod kuće, čeka je samo njen mačor, kažu. on nije ni slutio koliko takvih žena ima u londonu. sandra, koju svi zovu, bebi, nema ni dvadeset godina, došla je iz brisla, zbog nekog muškarca, ovamo, kažu. ona je francuskinja jer joj je mati francuskinja i rođena je u parizu. za oca ne zna. nema prava da traži zaradu, i posao, u londonu, a boravak joj je određen na tri meseca. sad joj je javljeno, iz policije, da joj dozvola ističe. ne mogu da joj produže dozvolu. bila je očajna. on joj je pomogao. vi? pita ga žena začuđeno. kako to? lepo. svi su joj savetovali da se prikrije, da menja ime, da popuni novu prijavu, lažno. on joj je savetovao da napiše policiji sentimentalno pismo. on joj ga je sročio. dobila je produženje. još tri meseca. njegova žena se mršti i pita. zašto je to učinio? sažalio se, kaže. lepa je i mlada, a niko je ne bi pomogao. ima da reši, kaže mis mun, između jednog bogatog starca i jednog mladog glumca, dilemu. on je bio primetio da je mnogo hvaljena policija, u londonu, ista, kao i sve druge. tuku. preko puta stana u kom ordinski stanuje, ima policija, na ćošku. urliču apšenici kad ih tuku. međutim, primetio je i to, da vole sve što je sentimentalno. a naročito sentimentalna pisma, koja dobijaju od onih, koji ih za nos vuku. pa je savetovao, da ona napiše, kako je to strašno, da ona, engleskinja po ocu, bude francuskinja po majci, i da se rodi u parizu. došla je u london, jer voli svoju, očevu, zemlju. divi se londonu koji je tako hrabro goreo. ima u parizu staru majku. usavršava se u engleskom jeziku, koji je zaboravila u detinjstvu. samo zato da se može zaposliti, kao dadilja, kod engleskinja, koje žive u parizu. njegova žena kaže, jetko, da je to infamija i da je to pismo glupavo. može biti, odgovara on, ali se bio sažalio na tu bedu ljudsku. on bi, kad bi mogao, sasvim drugače uredio, i svet, i policiju. ima toliko užasa i nepravdi na svetu. uostalom, sve to nije važno. sandra je dobila još tri meseca zarade, u londonu, a kad ta tri meseca prođu, i ona će valjda rešiti svoju dilemu. kako? to me se ne tiče. nisam ja u pitanju. ja gledam tu devojku kao da sam imao ćerku. žalim je. da li i mis mun budi slične osećaje u njemu? mis mun je zabrinuta, ima imućnu familiju, i jahtu. malu jahtu, ali jahtu. imaće i veću. ta devojka nema srca, samo volje, i neobično lepo lice, kao masku. a za vreme rata, nosila je onaj plavi trorogi, šešir, koji se i njemu, to priznaje, jako dopadao. ona u podne ruča sa tim oficirom. a uveče je čekaju neka, elegantna, kola, u kojima ne sedi niko. kuda odlazi ne zna se. ima svoj život, u koji nikog, iz radnje, ne pušta. kad siđe kod njega u podrum, promaja joj diže plisiranu suknju. ona je namešta i gleda ga prezrivo. pita ga za njegovu ženu. a šta joj vi kažete? kažem joj da ljubav znači za engleskinju jedno, a za ruskinju drugo. koješta. trebali ste joj reći da ja radim lutke. želela bih da je vidim. dovedite je jednom ovamo. da se upoznamo. to se ne radi u radnji lahir, nađa. sve te prodavačice, svi ti radnici imaju svoj privatan život, kao neku svoju senku. svi odlaze nekud uveče, niz ulicu, ali kuda, ne kažu, kao u neku maglu. ko bi sve te ljude i žene izbrojao i upoznao? takvih senki ima, svako veče, milion, u londonu. ko bi njihove radosti i žalosti izbrojao? odlaze i kažu dobru noć. good night. nikolaj, vi prenosite svoje misli u misli drugih u londonu, a mislite, da su svi bez kuće, bez porodice, bez svoje zemlje, bez smisla u svom životu, zato, što se sve to nama desilo. nađa, ja sam u školi učio da je omir rekao, da mu se ljudski rod čini kao lišće jesenje, opalo, koje vetar raznosi... i ja provodim sad dan, tamo, u podrumu, kako bi molijer rekao dans mon coin sombre pa mi se čini da je i omir imao pravo. već je omir sve o nama znao. sva ta ljudska bića, koja se razilaze uveče, sa rada, u londonu, sažaljevam i ja, sad, otkad živim među njima. znam mnogo štošta, što pre nisam znao. ne zanima me više pitanje, kako bih sebi pomogao. trebali bismo da učinimo nešto, da i njima pomognemo. osećam tako, mislim tako, otkad sam sišao u taj podrum. ne znam zašto. ulice ostaju prazne i sasvim se izmene, kad napuštam radnju. kolja, do idućeg dana, ujutru. da. nađa, tako je. znam šta hoćete da kažete. to se ponavlja bezumno, besmisleno, samo se glumci menjaju. trebalo bi u tom potopu da mislim više kako bismo pomogli sebi? samo ne vredi više ni to. taj talijan što je umro, ožalostio me je, začudo. ne mogu da ga zaboravim. da, da, samo se glumci menjaju. on se više neće nikad osmehnuti, sretno, kad neko bude u toj radnji pomenuo italiju. biće toliko drugih talijanskih obućara, u škotskoj i londonu, koji će doći na njegovo mesto. golubovi su uvek isti, a menjaju se na trgu sa fontanama, nazvanom po bici, trafalgar. njegova žena pokušava onda da rastera te misli muževljeve, pa priča, kako je počela da pohađa školu, krojačku akademiju, u koju je upisana, tih dana, od strane jednog, engleskog, dobrotvornog društva, koje je počelo da se brine opet za rusku emigraciju. ta akademija, prestiža radi, u londonu, zove se. pariska. a ima direktorku francuskinju. njegova žena je sad puna nade da će, uskoro, moći da udvostruči muževljevu zaradu. ona sad traži, na radiju, muziku, za igru, sa stanice koju je on voleo. ne razgovaraju više o samoubistvu. a otkad je odsekla kosu i promenila frizera, ta žena se čini zaista deset godina mlađa, nego što je, i kao vraćena u tridesete godine života. njen muž, međutim, priča i dalje, snuždeno. saopštava joj tužnu sudbinu, koja je postigla, kažu, mesje žana, i njegovu ženu, pri povratku u svoju zemlju. nije sve jasno u onom što mu je zuki, u radnji, ispričao, ali zna da su carinske vlasti zadržale sav nameštaj mesje žanu i da je kažnjen, što je hteo, kažu, da prokrijumčari, valutu. englesku. oduzeta mu je sva uštedevina. neko ga je, kaže zuki, potkazao. bilo, kako bilo, ne kopa, siromah, svoju baštu, u svojoj kući, na mediteranskom suncu, niti ima potrebu da meće veliki šešir od slame na glavu. kako se nadao. opet je, i ovako ostareo, na radu, u kožari familije lahir, u brislu. njegova sirota žena pomaže mužu. vratili su se tamo odakle su pošli. dugo su hodali po svetu, da tamo stignu. bog, nađa, izgleda trpi svaku nepravdu i nesreću, protivno obećanju. zuki kaže da je svemu tome krivo, što je perno toliko voleo francusku. otadžbina mu je uzela sve što je uštedeo. to mu se ne bi bilo desilo, da je sedeo, s mirom, u londonu. mnogo je, talijan, čeznuo za svojom prošlošću. bez obzira na to, što je ispričao, žena mu oseća, uplašeno, da je, kod njenog muža, posle kratke radosti, opet nastupilo neko ludilo želje, da razori sebe, i ode sa ovog sveta. kao sa pozornice. njegovo oduševljenje, za taj novi život u podrumu, očigledno, brzo će splasnuti, i već je splasnulo. u svom ranijem životu, kaže, dok je učio škole u inostranstvu, dok je bio junker, u petersburgu, pa i posle, kad je otišao u emigraciju, njemu se činilo da radi nešto korisno, ne za sebe, već i za rusiju. a u tom podrumu, sad, čini mu se da sve što radi, da je korisno samo za tu prebogatu familiju, za koju svi oni rade, iako je ona daleko. pa i ti radnici oko njega, kao i ti talijani koje je upoznao u podrumu, imaju za svoj rad, samo koru hleba, i neki krov nad glavom, u nekom ćumezu. dok, kao i taj talijan, ne odu u grob. zašto? zato da bi te žene mogle da obuku nogu, ne u kristal, nego u jelensku, krokodilsku, ili zmijsku kožu. a što se tiče familije lahir, njoj to omogućuje da zabada nos, i zimi, u mimozu. što se pak tiče njega, nikolaja rodionoviča, on je sad stao. kao kad skazaljka stane na satu. ima sad, kad ga naviju, da čuči, godinama, tamo, u podrumu, za funtu dnevno, manje nego što dobija zuki, koji opravlja ljudima petu, a ženama potpeticu. do groba ima da bude tako. svake godine, koja bude prošla, tumači mu zuki, moći će, možda, da dobije neku povišicu, deset šilinga, ili funtu. sad ima sedam. ako sve bude išlo po volji lahira, imaće, dogodine, možda, osam, nedeljno. kroz koju godinu može doterati do deset. žena, koja pere stepenice, ostaće na dve i po. kroz deset godina, možda, zarađivaće dvanaest, nedeljno, ali više na tim tronošcima, u ulici svetog jakova, nema, niko. to mu je i gospodin fan mepel rekao. on, kažu, uostalom, nema nikakvu prošlost, nikakvu bazu, u cipelarstvu, iako je to najstarija umjetnost čovečanstva, na svetu. ne valja mu to. svi ti ljudi, koji se nalaze sa njim u tom podrumu, proveli su tamo već 10, 20, 30 godina, pa su stekli i neko pravo. imaju prava kad traže povišicu. on je u toj radnji došljak, kreatura slučaja, kreatura trenutka, kaže zuki i smeje se. niko njega tu među, tim kalupima, nije očekivao. a da je i on došao u taj podrum, da sedi na tom, visokom, tronošcu, ostalima se čini pomalo i smešno. oni mu se iza leđa smeju. on mora da čuva interese, i pare, familije lahir, i da pazi na svaku paru koju radnici dobijaju u svom teškom radu, koji deformiše utrobu, i stomak. on im svakog petka zakida i taksu na prihod, na zaradu. osim toga, kaže zuki, treba da zna, da familija lahir, kao i svi ti vlasnici elegantnih radnji u londonu, paze i na estetski izgled osoblja, koje je na radu. samo je taj talijan, koji je umro, imao lice žuto i bolesno, a odelo iznošeno davno. svi ostali, čak i crnac, lucius, među njima, odeveni su, kad dolaze u radnju, tako, da bi mogli da pevaju travijatu. to su sve još mladi ljudi, koji bi mogli i da namiguju. i gospodin fan mepel, mogao bi da igra admirala, slobodno, u nekom pozorištu na kontinentu. a sandra i mis mun, da se slobodno pojave, i u ricu. jedino je petsi zaostala, ali je njeno otpuštanje, sa nekim malim poklonom, sigurno, uskoro. svi u tim radnjama mora da izgledaju lepi i veseli. prijatno. perno mu je savetovao da ne spomene, familiji lahir, uopšte, ko je bio. neka kaže da je bio u nekoj kladionici, blagajnik. zuki kaže da je to pametno, ali da treba da pazi, još više, da ne skrene suviše na tu stranu. neka nikad ne pomene, na primer, da mu se žena razbolela, da je odneta u bolnicu, ili da je inače zapao u neku bedu. neka to krije kao zmija noge, uopšte, u londonu. ako bi se doznalo, da ima neku nesreću u svom privatnom životu, za koji ne pitaju, ili bolest u kući, i slično, odmah otpuštaju. fan mepel i familija lahir, uostalom, tome nisu krivi, nimalo. tako je to u svim tim podrumima u londonu. je li zapazio kako su sve te prodavačice, koje, kao sardine u kutiji, putuju, dnevno, u london, odevene, dobro, a imaju uvek nameštenu frizuru? one znaju kako to plaćaju, ali tako moraju. sve moraju izgledati lepo. čuvene radnje imaju žensko osoblje, kao da ga spremaju za izbor kraljica lepote. ordinski priča da je, kao mlad, poljski diplomat, pre rata, u londonu, imao metresu koju bi uzeo iz jedne od tih radnji, u subotu, da provede, nedelju, u parizu. ličile su, kaže, na galeriju princeza, lepotica, u hemptn kortu. ordinski je, kaže nađa, nemoralan čovek, rđav čovek, ruina ljudska, koja sramoti poljsku. on ne misli tako, kaže joj njen muž. u svakom slučaju, hteo je da kaže, da su njegove godine prepreka, da ga zadrže, na tom poslu koji je jedva našao. ako i nisu još, biće to uskoro. starce, koje zadrže u tim radnjama, posle trideset godina verne službe, skoro uvek otpuštaju. dadu im neki mali poklon. železničari, posle četrdeset godina, dobijaju, na dar, sat, kad odlaze u penziju. a penzije iznose, katkad, manje nego dve funte nedeljno. sve mu je to zuki protumačio. i kad neki starac uspe, da se održi u nekoj takvoj radnji, u podrumu, obično ga drže u nekom polumračnom ćošku. kao simbol prolaznosti u lepom svetu. ne mogu da ga izbace, lako, jer radnička udruženja dignu dreku, pa se trude da starce, lepim, nateraju, da idu. svaki to zna i svaki se na to pripremio. zadržao je mesto u nekom domu staraca. katkad samo oni koji mnogo znaju, uspeju i da se zadrže na svom mestu, pa ih ostave u podrumu. u svakoj kući, kaže zuki, ima tako, negde, neki napukao, noćni, sud, koji je ostavljen, negde u ćošku, u mraku. tako i ti starci, koji šeprtljaju, i blesave, stoje još, katkad, iza tezgi, po tim radnjama u londonu. njegova žena, užasnuta, pita ga, šta za žene pričaju? zuki kaže da je poslao ženu, da živi kod svoje ćerke. on, ni da je hrani ne bi mogao. ništa nisu mogli da uštede iako su radili celog svog života, prvo u marselju, zatim u londonu. sve što je, pre, imao, zaradio je na mandolini. sve te sardine, koje pakuju, svako jutro, u vozove, ispod zemlje, i voze u london, svrše, tako. imaju istu sudbinu. a žive, kad se starost bliži, u strahu. život je uvek isti. ustaje se, trči na stanicu, stoji se, slepljeno, tesno, u vozu, pa se izlazi, automatski, iz podzemlja, u londonu. nemo. trči se u neki podrum, a vraća uveče, posle rada, četrdeset godina tako. one, koji zastanu, ili kao i taj talijan padnu, grčevito, njih brzo trpaju u zemlju, ili spaljuju. veliki, londonski krematorijumi, na grobljima, rade neprekidno. sa pećima koje imaju temperaturu, takvu, da lešinu pretvaraju u sitan pepeo, za nekoliko sekundi. pepeo dobija familija, kao neki čaj, nasut, u limenu kutiju. njegova žena je toliko užasnuta, da viče, da je to nemoguće, da je to preterano, da to ne može ostati tako. biće se ljudsko buni protiv takvog života, kaže njen muž, ona ima pravo. primetio je to već posle nekoliko nedelja. svi traže neku utehu u takvom životu. bar trenutno. sad zna zašto radnici u škotskoj, pa i u londonu, toliko piju. da ne čuju. da ne vide. da ne gledaju. da zaborave gde su. sad zna i otkud ta ljubaznost, kojom ga pozdravlja ona žena, koja pere stepenice, koje vode u radnju. s početka je mislio, da ga, ko zna zašto, gleda, koketno. svi traže nekog, da nekom nešto dobro veselo, kažu. gomila, koju vidi na stanici, kad polazi kući pri povratku, sastoji se iz pojedinaca, koji svoje pojedince imaju. po nekog, kome, prijateljski, nešto dovikuju. svaki se nekom javlja svaki dan. dobaci reč, dve, nekom čistaču. nekoj ženi, cvećarki, pri ulazu. svi ti ljudi, koji se vraćaju, kupuju novine, uvek kod istog prodavca novina, godinama. drže ga se vernošću, koje nema valjda, ni u braku, u londonu. kako ste, džordž? george, how are you ? u toj strašnoj neizvesnosti života, u londonu, ljudi se, pa i žene, vezuju jedno za drugo, kao na nekom splavu, koji bujica nosi niz vodu. nekim uzvikom, prijateljskim, nekim osmehom, nekom ljubaznom rečju. pokušavaju, uzalud, da zadrže tu bujicu, kao voz, pri zagrljaju, putnici, na rastanku. on je eto, tako, vezan, sa tom mladom ženom, koja pere stepenište, u toj radnji, svako jutro. za dve i po funte nedeljno. nice day, mary kaže toj ženi kad kiša ne pada. a kad kiša pada, ona ponavlja, svako jutro. a good old english day, mister sheepin. u njenom se glasu oseća, da bi želela, da mu kaže nešto bolje, nešto lepše, nežno. njegova se žena, i nehotice, smeje, na to. ručak u londonu u podne, to jest u dvanaest i po, svi se iz radnje razilaze, da ručaju, ali je taj ručak, i taj ručak, sasvim drukčiji, nego što je njihov bio. to je iluzija o ručku. nijedan radnik, ovde, ne nosi, pod miškom, hleb i kobasicu, sa buteljom vina, kao u parizu. niti seda pod neku kapiju, da na miru jede lonac rezanaca, kao u milanu. muškarcima je ovde, i među radnicima, glavno, da što brže progutaju dvatri zalogaja ribe u prženom krompiru, pa da se pojave, sa rukama u džepovima, u pabovima, uz pivo. žene piju čaj, uz slatkiš koji je ofarban crveno, ili plavo, ili zeleno, a uz taj čaj jedu samo list salate, ili mali patlidžan, prepolovljen u krišku. a posle, u čašici hartije, sladoled. jedva čekaju da se to svrši, kao i ljubavni akt u postelji, ako je verovati talijanu koji im je u pete gledao, a odmah se, zatim, po ustima, ružiraju. to je sve. jesti nije važno. jedu tek na letovanju. pošto se te skaradne priče, očevidno, njegovoj ženi ne dopadaju, on onda kaže, da je hteo samo da kaže, da će odsad, godinama, imati da ruča, kao što svi oni ručaju, usamljeno. ona ide na drugu stranu u londonu. bio je sam i u mil hilu, ali se, kad je našao rada u londonu, nadao, da će jesti, kad već ne može sa njom, u društvu, veselo, u razgovoru, u smehu, kao što je u rusiji jeo. mislio je da će imati poznanika i prijatelja, kao i drugi, u svetu. u tom se grdno varao. s početka mu se činilo da će do toga i doći. skoro sa svima, jedanput je ručao. pokazali su mu čajdžinice i restorane u blizini. posle su, međutim, brzo nestali, pri ručku, nekud, kao u neku maglu. primetili su da je stranac. ne, nego da živi u velikom siromaštvu. među njima, ipak, svaki ima, negde, nešto. a beže od siromaha, kao što su bežali od kuge u londonu. zapazio je i to, da nije on jedini, koji luta, tako, usamljen, za vreme ručka, u londonu. toliki tako lutaju, usamljeni, kao sumanuti, a razgovaraju sa sobom, pri hodu. čak i psuju. deklamuju. katkad im se samo usne miču, brbljaju, ali kad se osvrne, da vidi, s kim to govore, s kim se prepiru, vidi da niko nije pred njima, a ni za njima ne ide niko. osim njega. imaju katkad i suze u očima i osmeh ludački na licu. ako su mirni, bezopasni, ludaci mogu da iziđu iz ludnice u londonu. svet kraj njih, i kad brbljaju, prolazi ravnodušno. ono što je najsmešnije u svemu tome, sirotinja je u londonu, kako reče, često obučena u odelo koje je groteskno. zato što su to otpaci odela bogatih, koji bacaju odelo i kad još nije iznošeno. sretao je ljude koji, po izgledu, liče, i na lorda, i na klovna u cirkusu. neki mu nude, kad ode do muzeja, neko, bedno, cveće, neko lekovito bilje, ruzmarin, ili devojčice, na drvcetu, kojima, kanapom, dižu suknjicu. neki stoje i sviraju. žene mu se osmehuju, drsko. nije usamljen zato što je stranac, stranac ako ima novaca, nije nigde tako dobrodošao, kao u londonu. svi se oko takvog stranca skupljaju. nego ta prebogata varoš ima neko užasno, kamenito, srce, prema nesretnom čoveku i sirotinji. išla je sto godina da gleda kako na ulici javno vešaju. njegova žena mu onda uzima ruku i kaže, da mora učiniti nešto, da nađe društvo. zašto se ne javi, zašto se ne vrati, svom, ruskom, emigrantskom, društvu? ona će moliti graficu panovu da mu se nađe neko. ne bi više mogao jesti u tom društvu. on je bio vojnik. a oni drugi prežvaću ručkove, koje su jeli na carskom dvoru. traže ajvar. pričaju, čim jedu, o ajvaru. njemu je, već godinama, svejedeno, šta jede. pokušao je, uostalom, da ruča, tamo, gde je petsi na ručku. s početka to nije bilo neprijatno. bila je vesela. zatim je morao da uvidi, brzo, da je to sad jedna, robustna, drska, žena, koja govori koješta, a jede vrlo ružno. otkad je zašla u godine, rekla mu je, kad je začeće retko, ona ne želi da gubi vreme. ne treba da joj priča tako mnogo, koješta, nego neka dođe kod nje. ona sad stanuje u predgrađu, koje je vrlo lepo. to predgrađe se, toga se sećao, učinilo, jednom memoaristi koga je čitao, a koji se zvao pips, kao raj. mislio je s početka da ga petsi zove u pravu posetu, pa mu je to bilo i smešno. ona mu reče, međutim, sasvim jasno, u kakvu ga posetu zove, ako mu je do zajedničkog ručka stalo. ona, kaže, ima novaca, nije njoj do plaćenog ručka stalo. njoj treba muškarac sad, koji ne govori mnogo, ali koga može da dočeka u svojoj kući, svako veče, kad joj je do tog stalo. čula je, međutim, da je on oženjen, pa zašto onda da ručaju zajedno? bio je, kaže, zanemeo. a ona se smejala. bila je sasvim druga žena, nego ona petsi, koju je u radnji zatekao. sad silazi, kad mu donosi poštu, kao da predstavlja imperiju. a uveče mu dovikuje, da pozdravi suprugu. rekla mu je i to, kad su bili sami, da se njoj čini, da je nešto hteo, pa odustao. prevario se. zar je sve to otrpeo? oduzeo joj je poštu. neće više dolaziti, dole, u podrum. nije hteo ništa da preduzima protiv te žene. ona će i tako biti otpuštena, uskoro. rečeno mu je to, pa ne želi, da joj, i on, stvara, još neku nesreću. kad ga vidi, ona mu se smeši. kaže, kao kroz suze. cheerio. smeši mu se sad i sandra, dok zatvaraju radnju. pitala ga je, gde je, dan pre, ručao? rekao je da je bio sa zukijem na ručku. uostalom, i da hoće, ne bi sa tom mladom devojkom da ruča, smeo. niko to u radnji ne bi razumeo. a mis mun? a mis mun? da, da, sa tom devojkom bi rado ručao. niti bi se toga stideo. niti bi to pred svojom ženom krio. ona, katkad, siđe, kod zukija, koji joj donosi sladoled, i koji katkad svira, za nju, u mandolinu. a ta lepa devojka jede, taj sladoled, tako lepo. uživanje je gledati kako jede. liči na jednu sliku u muzeju, zna to, pa se i oblači tako, kao što je obučena, ta slika u muzeju. sva crvena u licu, njegova žena mu onda kaže, da je sve mogla očekivati od tog njegovog zaposlenja u londonu, samo ne to, da će želeti, da ima mis mun, kraj sebe, pri ručku. zašto ne pozove onda tu devojku, da zajedno ručaju? njen muž se smeje, pa kaže, da je on rekao, da bi želeo da ima, ma koga, ma koga, kraj sebe, pri ručku, a nije rekao baš mis mun. da je ta lepa devojka, koja je trideset godina mlađa od njega, ćerka nekog ruskog emigranta, njegovog druga, ili da je to neka njegova učenica u školi jahanja u mil hilu, on bi je mirno pozvao, da katkad ručaju zajedno pošto ne može sa svojom ženom. mis mun, ne. ona bi bila u stanju da postavi jedan uslov. da ručaju u ricu. čula je, kaže, da se o njemu priča da je bio princ. znači, u očima mis mun, on, bez rica, kao muškarac, ne vredi ništa? je li to mišljenje koje ima o sebi? to je zanimljivo, i novo, za nju, njegovu ženu. njegova žena posmatra ga kao da ga mrzi u tom trenutku. ne, nije to mišljenje, koje ima o sebi, kaže mirno. ima trenutaka, kad bi i on mogao da bude, još uvek, privlačan za tu devojku. ne, otkad je mladi lahir u londonu. uostalom, on sažaljeva i tu vrlo lepu devojku. on će od idućeg meseca isplaćivati obe te lepotice, petkom, za, takozvani, prekovremeni rad. tako se knjiži to. da se ne bi knjižilo za porezu. one će dobijati tričetiri funte više, nedeljno, za prodate cipele koje, one, prodadu. jako im je stalo da dobiju to, a to će zavisiti od njega. može da prizna, ali ne mora. ne bi bilo lepo, bar se njemu čini da ne bi bilo lepo, da tim istim devojkama, posle, predlaže, da zajedno ručaju. zašto ne predloži gospodinu fan mepelu, da zajedno ručaju? taj ruča u svom društvu. član je udruženja koje svi ti direktori, u toj ulici, imaju. menjaju misli. informacije. zarađuju pri ručku, u poslu. on i oni su dva različita sveta. a virtuoz, talijan, koji svira u petu? zuki ruča, svaki dan, u drugom restoranu, gde i prodavačice ručaju. ima silesiju poznanica pri ručku. ne želi da ga ima kraj sebe. uostalom, ručati sa tim talijanom ne bi ni bilo veselo. to je veliki melanholik, koji širi melanholiju, kad je u muškom društvu. pokazuje mu zlatni sat, koji mu je sin poslao, iz škotske, ovih dana, za pedesetu godišnjicu. zlatan sat. eto, kaže, ima sina. ne traži mu ništa. ima nekog, ko je siguran da će platiti za njega, krematorijum, kad bude bilo. a dotle misli da živi lepo. žene, tvrdi, lete na njegovu mandolinu, kao muve na lepak. mandolina ima seksepil u londonu. ono što mu se učinilo neočekivano, taj zuki zna sve tajne familije lahir, mnogo bolje, nego što ih je mesje žan znao. a tvrdi, da se u naše doba obuća izrađuje rđavo. sasvim bi se drugače radilo, kad bi se, on, zuki, pitao. čak i kad bi se, ostalo pri fabričkom radu. on bi i obuću drugače prodavao. što je najlepše, taj talijan je dokazao, da i meru uzima, bolje, nego što je to perno radio. desilo se da je jednog dana, baš kad je zuki, ironično, kritikovao način, kako se, u naše vreme, obuća proizvodi i prodaje, u radnju došla, jedna gospa, iz takozvanog, najvišeg, društva u londonu. sevala je očima. bila je sva crvena u licu. tražila je da joj uzmu, po drugi put, meru. poslali su joj nešto što nije za njenu nogu. junak našeg romana, razume se, niti je znao kako treba uzeti meru za žensku obuću, niti je to bio njegov posao. osim njega, međutim, nikog, muškog, u radnji, tog dana, nije bilo. bio je samo još zuki u podrumu. njega su pozvali, kao vatrogasca, kad je vatra. petsi, sandra, pa čak i mis mun, koja je inače uživala da ismeva žene koje u toj radnji naručuju obuću, bile su toliko uplašene, da su se sve tri sakrile, u podrumu, u nužniku. hteo ne hteo, zuki je morao da, bržebolje, obuče, beli overol, koji nije bio njegova mera, pa da se pojavi i iziđe pred razjarenu, boginju. imao je samo toliko vremena, da popravi na glavi svoj bere, koji mu je skrivao ćelu. izišao je iz podruma, kao bog podzemlja, vulkan, gegajući se i klanjajući se, duboko. i desilo se čudo. dok je ona siktala, kao neki ženski labud, zuki joj uze u ruku nogu, nežno. šaputao joj je nešto, učtivo, glasom ispovednika, koji imaju samo jezuite, u italiji, pri ispovedanju. prstima joj je milovao čukljeve i petu. upozorio je lepoticu, rumenu i zadihanu od srdžbe, da se radi o jednoj sitnici. pogreški, koja se može popraviti za tren oka, ako popravi potpeticu. a tvrdio je da je baš ta forma obuće, baš ta forma, kao bogomdana, za njenu nogu. u toj obući njena noga ima božansku formu. taj kalup je lep kao da je od kristala. divine. une jambe divine. un et embauchoir divin. božanska. božanska noga. božanski model. sve je to radio i šaputao, pognute glave, mrmljajući, kao da se moli nekoj boginji, ili izjavljuje ljubav, sa učtivošću nekog francuskog markiza, kome će da odseku glavu. kakotako, tek ta dama poče da se osmehuje, i zagleda svoju nogu, radoznalo. šta je posle bilo teško je ispričati, ali je ona pristala da zuki izmeni petu.a otišla je zadovoljna. kraj svega toga, zuki je ostao pri svome, da nije za prodavca u gornjem svetu, nego da mu je mesto u podzemlju. na tronošcu. on je tako niskog rasta, da je isključeno, da bi mogao imati uspeha kod žena u velikom svetu, kad uzima meru za obuću. gospodin rjepnin zuki je izgovarao, tačno, ruski, ime novodošlog klarka radnje, ima stas gardijskog oficira. on, zuki, dvorske budale. žene to ne cene. istina, u marselju, kaže se, da mali ljudi obično šetaju sa velikim štapom, ali to je druga stvar. kad je napoleon, koji je bio oniskog rasta, upoznao svoju ženu, ona je imala običaj da kaže. il est drole, le general bonaparte. bar je zuki tako tvrdio da je rekla. pošto ni sa tim čovekom nije mogao da ruča, junak našeg romana, tog proleća, u londonu, odlazi da ruča, sam. ne sedi više sa ljudima pri ručku, nego luta ulicama londona, za vreme ručka, kao i toliki drugi u londonu. stotine hiljada zaposlenih u londonu, kad proleće grane, ručaju tako u najbližem parku, između dvanaest i po sati, i jedan i po. u moru kamena, ulica, zgrada, obično oko crkava, uvek ima nešto zelenila i nekoliko klupa, oko kojih se okupljaju, vrapci, golubovi i ljudi koji žvaću. to su najčešće stara groblja, kod crkava, neka su čak iz vremena velikog požara londona, u xvii veku. junak našeg romana, tako, prestaje da razgovara, u podne, sa ljudima, i uopšte ne opšti više sa ljudima, nego počinje da ruča sa zgradama londona, sa ulicama londona, sa klupama londona, i parkovima. svud u velikim varošima, tako, sirotinja, u evropi, razgovara, mrmlja, ruča, po parkovima, po portama crkava, po grobljima, pred spomenicima kraljeva i vojskovođa, blizu fontana. mesto da ima ženu, decu, porodicu, prijatelje, svoje društvo ljudi, takav čovek ima čitavu jednu varoš kraj sebe, pa sa njom razgovara, a pod njenim mostovima spava. kod rjepnina, nije došlo do takvog ručavanja, zato, što je izbegavao ljude, i razgovor sa ljudima, nego zato, što je bio primetio, da od onoga što zarađuje, nedeljno, ne bi mogao, ni sada, da jede negde, kod stola, i, toplo. većina tih devojaka i žena, po podrumima u londonu, jede, u podne, samo toliko, koliko može za šiling, dva. za jedan i po, u većini slučajeva. muškarci paze da im ostane za pivo. stotine hiljada londonaca jedu manje u podne, od rimskih robova. u stvari, ručak, u tom svetu, tih godina, bio je neka vrsta prijatnog izlaska iz podruma. lepo gladovanje. a novine su, jednoglasno, bile, tih godina, pune opomena, da je, prejesti se, opasno. mnogi su provodili vreme ručka, po crkvama, polurazrušenim, koje se još nisu opravljale, ali u kojima su sveštenici davali koncerte. sa ploča. klasične muzike. bilo je uz to i filosofskih govora. njegova preneražena žena, nagovorila ga je onda, da nosi ručak u radnju, i, da u podrumu ruča, na miru, i bez stida. da bi to bilo jednostavno, ona mu je predložila, da sve to bude hladno i lako. kuvano jaje, soli, repe, komad kobasice, a uz to, kao luksuz, sir i zelene peperone, koje su počeli da donose, uz luk, tog proleća, neke velosipediste iz normandije, i neki španci. ručak, tako, uostalom, žene spremaju svojim muževima, radnicima, po celoj evropi. razlika je bila, pri ručku koji je njegova žena spremala, samo to, da mu je ona bila nabavila, minijaturni pribor, a sve to smeštala u kutije, koje je mogao, kao neke cigare, da nosi u džepu. taj ručak je u radnji izazvao veliki smeh. većina tih prodavačica i radnika, po podrumima londona, jede, kad ruča, uvek isto, kao što i oni sa belom kragnom i kišobranom jedu, isto. to su uvek iste kriške jako belog hleba, koji ima ukus praška za zube, a sa kojih je skinuta kora. obzirom na lažne zube i kod mladog sveta. to je uvek isti list zelene salate, pa taj jedan tomat, rasečen na kriške, a katkad uz to i malo ribe sa pečenim krompirom. peperoni novog klarka izazivaju čuđenje. kad ih grize zubima, to škripi. petsi vrišti po radnji i pita. šta to taj čovek jede? svi misle da taj čovek jede te zelene babure, iz nekih misterioznih potreba. pets. šapuće. seksualnih? jede i toliko krastavaca, svaki dan. u tom svetu, pa i uopšte u londonu, biljke, razne biljke, važe, kao lek, a neke i kao afrodizijak. svaki u londonu veruje u neku lekovitu biljku, neki biljni plod, koji pomaže varenje, mokrenje, a čuva od bolesti. ima i naročitih trgovina koje prodaju trave. ima i društava, za širenje te propagande lekovitog bilja. čajeva. ima i bezbroj prašaka od lekovitog bilja, koji se gutaju. uz pastile, posle ručka, koje uništavaju smrad iz usta. od lažnih i pokvarenih zuba. da bi izbegao taj smeh i ta zapitkivanja, u radnji junak našeg romana, tog proleća, počinje onda da ručava, u parku. u malom parku jedne crkvice, kraj koje, svakog dana, dolazeći u radnju, prolazi. i ona ima ime svetog jakova. sav taj svet po okolnim radnjama jedva čeka da prođe podne, pa da iz podruma istrči. beži od posla. centar londona, finansijski, takozvani, city, ostaje, u podne, prazan, to jest sve je na ulici. kao da london gori. čitave seobe naroda u taj centar i iz tog centra. dvaput dnevno, u stvari, četiri puta dnevno. kao da su ljudi mravi. naš čovek žuri da ruča da bi otišao u neki muzej. to ništa ne košta. čekaju ga rembrant, goja, mane. posle ručka, iako nisu u ermitažu, i oni su pričljivi. a u tom društvu zaboravlja gde živi i zašto živi. žena ga, posle, uveče, ispituje, kako podne provodi? ona je sve više zabrinuta, promenom, koju je zapazila u tom čoveku, otkad je stupio na rad u toj radnji. često ćuti. misli koje izražava nisu više one misli, na koje beše navikla, a ni način govora nije isti. posmatra je, katkad, kao da se negde daleko nalazi. iako je brak njihov, još uvek, topao, ona, sa jezom, oseća, da taj čovek, ni kad je uzme, nije više onaj isti. nema više one beskrajne nežnosti. nema više ni onu divlju, kako je ona govorila, azijatsku, a nemu, strast, u zagrljaju, koju je, toliko godina, imao. dok ona sve više luduje u njegovim rukama, u postelji, u nekoj pozi koju je nedavno pronašla, njegovi su stisci ruke, sve blaži. a kad se probude, posle, njegovi poljupci su, kao da budi neko dete, a ne ženu. gleda je rasejano, dok se ona, ležeći kao leda, počinje da oblači. brine o njoj, mnogo brine, pita je, može li da joj pomogne, pri crtežima koje sad, u krojačkoj akademiji, radi, ali je tako rasejan. jedno jutro joj kaže, da mu se više i ne živi, ni kad bi mogao da se u svoju prošlost vrati. zgranuta, ona mu onda, smešno, pedagoški, dokazuje, da je on sretniji, nego mnogi milionari u londonu, jer ima tako lepu ženu. toliki bi se osećali sretni. stoji, gola, pred ogledalom, trenutdva, prava, snažna, a sa lepotom tela žena, koje dece nisu imale. iako je on zadivljeno posmatra, u njegovim očima ona vidi neki mračni, tamni, sjaj, koji nije posledica njene lepote tela, nego nekih misli, od kojih, očigledno, pati. žalost je ovladala tobom, kaže mu ona, mazeći se. unilost ovladjevala toboju. s početka, ona je tu njegovu snuždenost tumačila brigama. nov posao radi, kakav, pre, nikad nije radio. za jednu funtu, za koju kaže da ima, kad se napiše, oblik viole, harfe, lakoću linije klizačica na ledu. živeo je, kao princ, u mladosti, u inostranstvu, među strancima. a u vojsci, među, obesnim kneževima, koje i ona zna. to su ludi životi. prvi put ga je videla da se snuždio, kad je dobio, u pragu, mesto nekog crtača u jednom ministarstvu, koje su mu dali, kao bivšem, ruskom, oficiru aristokrati. iz sažaljenja. lepo su, lakomisleno, živeli i onda. imali su pomoć ruskog komiteta, odlazeći iz praga, i, kad su živeli u italiji. tek u parizu zaplakali su prvi put. nije ništa drugo uspeo da nađe, jer se bio zavadio sa generalima, nego tu smešnu, teatralnu, ulogu, lepog kozaka, koji otvara vrata. u jednom, noćnom, lokalu. međutim, i tad je još bilo lepo u njihovom braku. nikad nije bila ljubomorna. imali su i prijatelja, mnogo. tek posle njihovog prelaska u englesku život je postao sve teži. pomoć je bila sve reda, i manja, a njegove svađe, sa poslodavcem, majorom holbrukom, sve češće. postao je plahovit. najzad je spao na to, da uči samo decu, da jašu, u školi jahanja, ali i od toga se, nekako, živelo. nije ostavio ženu. nije tražio da se veže uz neku drugu. tek odnedavna počeo je da predlaže, da ona ode u ameriku, tetki. ona je htela da sačeka još malo. obećavali su mu mesto, ako uspe da štampa tu knjigu, o lovu u sibiru i planinarstvu na planinama kavkaza za koje su se u londonu, te godine, raspitivali, mnogi. ovoliko gorak, pre, nikad nije bio. sad je bio, iznenada, stao. bio je prema njoj, očigledno, ohladneo. previđao je, često, da ga je ona željna, da ga voli, da mu se i nudi, a počeo je da se ponaša, prema njoj, kao prema nekom detetu, siročetu, što joj je bilo smešno. nije znala kako sebi da protumači to. a to se sad češće ponavljalo. prvo je počela, pažljivo, da ga ispituje, sa strahom, neće li negde naći neku ženu, u njegovom životu. kako mu je tamo, u onom podrumu? kakve su te devojke u radnji lahir? šta je uzrok da se promenio? on je na sve odgovarao snuždeno, ogorčeno, i monotono. mesto da naiđe, lukavo, na neku ženu, ona je u njegovom pričanju naišla na neku crkvu gde je sad ručavao, crkvicu svetog jakova, neopravljenu, iako je bilo prošlo nekoliko godina, otkad je gorela, u ratu. stoji pusta. neka prazna školjka, koju je neko more izbacilo. nekad je, kaže, ta crkva dala, engleskoj, tri kenterberijska arhiepiskopa, a sad skupljaju za nju milostinju. nema na njoj ni prozora. u njenom dvorištu namešten je mali park. spomen bašta za one koji su dali, u prvom, svetskom, ratu, život za englesku. a šta su oni dali, za rusiju? da, šta su volkonski, šulgin, voronzov, pa i on, dali za rusiju? on, u toj bašti, te crkve u londonu, svaki dan, dolazi, da nade praznu klupu. ruča tamo. katkad mislim da sam u parizu, da te čekam, nađa. da odemo nekud, ali ni sam ne znam, kuda. gde je ta crkva? pitala ga je ona nekoliko puta. prekoputa policije za strance, uličice gde je restoran martinez. i sa tim restoranom je, sad, živeo u braku, i varao nju, kao da ima ljubavnicu. sećaš li se kakav je bio kad smo došli u london? naše je društvo tamo išlo, da igra pasodoble. da zaboravimo mrtve i ranjene, kojih je bilo, i tu. sve se oko nas jedne noći rušilo. ležali su na asfaltu, na ćošku, i trpali su ih u ta, takozvana, kola za spasavanje. sad sedim tamo, prekoputa, u ruševini te crkve, i sećam se svega toga, što sam u londonu video. svega, što se sa nama, otkad smo izišli iz rusije, desilo. zašto se desilo? ta crkva je, pre trista godina, bila omiljeno sastajalište ljudi. sad stoji prazna. posle onog velikog požara, u sedamnaestom veku, kad je london izgoreo, ta crkva je bila omiljena. sad se u londonu ne sećaju više, ni bombi u prvom ratu. o tom više ne govori niko. brbljaju, svi, o ovom ratu. ni ja nisam znao da je i toga ovde bilo, i u prvom, svetskom, ratu. ko bi se i toga sećao? kolja, pa to je prirodno. uvek je tako bilo. uvek će tako biti. zašto odlazi u tu baštu, kad ga to rastuži? muž joj se smeškao. ne razumeju se. ništa više ne može da ga rastuži. a hoda po londonu prosto da bi ga video, gledao, osluškivao. ima čudne doživljaje. kupio je, na primer, u milanu, slučajno, jednu medalju, bronzanu, kad se preprodajom medalja bavio. na njoj je bila jedna glava, koja mu se bila dopala. seća li se, rekao je, da bi voleo, da sretne čoveka sa tim licem. predložio bi mu, rekao je, da se menjaju. sad ga je u londonu sreo, i sreće ga često. zove se grinling gibbons. izradio je u toj crkvi, gde on ruča, fontanu. kako se zove? nađa je engleska imena izgovarala francuski. svejedno. mrtav je davno, davno. žena ga onda posmatra začuđeno i uplašeno. čemu te glupe šale? nisu glupe šale. bio je došao po mene u milano. čekao me je u londonu. kad je, prvog dana, seo, na tronožac, u radnji lahir, bio se snuždio. ne zato što to nije neka stolica za princa. nego zato, što je, u životu, želeo i nadao se, da će naći za zanimanje nešto sasvim drugo. ne u londonu. sad se, polako, smirio, pomirio s tim, da će, tamo, na tom tronošcu, sedeti, sve dok ne bude ostario. ne treba misliti na prošlost, niki, ne, ne. to je strašno. žalite. žalite. žalite, stalno za onim što je prošlo. ne žali. naprotiv. sve što su izgubili, osim rusije, nije ni suzu vredelo. njegova žena se onda zgleda uplašeno, sve više, ali ćuti. a njihova mala, crna mačka, preskače preko njegove noge i odlazi prozoru. bila je porasla i ne umiljava se više. spava kraj vatre, a kad se probudi, tegli se. gleda kroz prozor, ali ne pokušava da iziđe kroz staklo i ako sve vidi kroz staklo. sunce je sad sve toplije greje, a njih više i ne gleda. napolju je bilo počelo drveće da pupi. žena mu onda, bržebolje, priča, kako joj, u akademiji, gde uči krojenje, kažu, da je kao rođena za veliku krojačicu. ne znaju da joj je mati bila knjaginja, a otac čuven general. ima vanredan dar, da izmisli lepe, večernje haljine, a direktorka škole, koja je francuskinja, tvrdi, da će kroz godinu dve, moći da je pošalje u persiju, ili indiju, gde bi mogla hiljade da zarađuje, šijući nekom maharadži. u toj školi ima osiromašenih engleskinja, udovica, siročadi, a ima i žena diplomata propalih država. nikom, kao njoj, ne predskazuju tako sjajnu budućnost. kolja, ne bojte se. ja sad živim samo za vas. kad bih mogla da zaradim toliko, da vas vidim, još jednom, veselog, da iziđete iz tog podruma, ja bih bila sretna. umrla bih, posle, zadovoljna. njen muž je gleda tužno i miluje joj ruku. nije hteo da joj kaže da je to sve, dockan. oseća, međutim, da je to iskreno. da bi je razveselio, prelazi na svoju priču, o tom, kako poludi, tako reći, kad mu te žene vraćaju, već u knjige upisanu, obuću. par cipela je ušlo u knjigu, pa izišlo, a to stvara zabunu, pri ponovnom ulasku. a u strahu da ga ne otpuste, ne sme da pita za savet gospodina fan mecela, koji ga ne trpi. od pre dva dana počeo je da, u radnji, u podrumu, nosi naočari. vid mu se pogoršava, naglo. lampa pred očima daje slabu svetlost, u tom podrumu, pomešanu sa svetlošću, koja prodire kroz staklo u trotoaru. preko celog dana, brojevi i sitna slova, kao mušice, pred njim, igraju. njegova žena ga onda posmatra sa suzama u oku. to lice, koje vidi, drskih crta, bledo, ona je nazvala. lice lovca na crne bisere. njegove krupne, crne oči je zanose. njegov nos tom licu daje neku crtu, divlju, koje tice grabljivice imaju. a brada, još crna, šišana u trokut, nečeg neočekivanog u čoveku. prema njoj, međutim, to lice ima, neki izraz nežnosti, sažaljenja, koji je zbunjiv, i tužan. to je neki lovac bisera koji je sve bisere izgubio i koji nju gleda, kao iz dubine, u koju je potonuo. ona se zgraža pri pomisli da to bledilo, i taj tužan izraz, imaju, moraju imati, lovci bisera, kad ih, mrtve, izbačene iz mora, nađu. seks je koren svega pošto je, međutim, uspostavila, tog proleća, njihovu toplu vezu braka, njegova žena onda, sve češće, ponavlja, kraj ognjišta, uveče, da je sreća u ljudskom životu, ne van nas, nego u nama. kroz smeh, sve češće kaže mu, i to, da bi trebao, najposle, da uvidi, da ima ženu, kakvu samo sultani imaju, kakve su samo sultani imali. i to je nešto u životu, valjda? ona bi bila gotova, za njega, i život da da. ne traži mu ništa, samo da više ne spominje te luckaste predloge, samoubistva. trebao bi da prestane da, u londonu, živi, i razgovara, sa zgradama, slikama, ulicama, muzejima, pa da potraži ruska, ili i engleska, ili francuska, ili poljska, vesela, društva. a ne da prolazi londonom, nem. neka, najposle, zaboravi te svoje uspomene iz detinjstva, i mladosti, i petrograd, pa neka počne da se meša u svet, kao da je, ovde, rođen, i da nikad nije bio u nekoj drugoj zemlji. neka ode da igra, sa tim prodavačicama, sa radnicima. a kad je muž začuđeno posmatra, dodaje, brzo. ona neće biti ljubomorna. možda će, na taj način, izmeniti, i sebe i nju. spasti ih. treba oboje da prođu kroz ta nova vrata njihovog života, a da se mahnu misli, o smrti, i prošlosti. ona žali što nema dece. sve bi drugače bilo, uverena je, da on ima sina. rjepnin se onda pitao, šta joj je? nikad, pre, nije tako govorila. za nju, ponavljala je mužu za ženu koja je prešla četrdeset, ona zna, ovo su, u londonu, poslednja njena lepa proleća i leta. treba oživeti, ma šta da ih, ove godine, čeka. proleće je tu, blizu je i leto. to su poslednja njihova, lepa, leta. nju je naročito dražilo, kad bi on, na to, odgovorio, da on oseća starost i da mu više nije stalo do života. napunio je pedeset i treću i svejedno mu je šta ga još čeka. jedina misao, koju smatra da vredi da ima, to je. spasti nju od prosjačkog štapa u londonu. to je sve. ništa mu više, od života, ne treba. to je njegova sudbina. ona bi onda, srdito, uzvikivala, da je to sramota, da muškarac njegovih godina misli tako, i kuka. žene se osvrću za njim, ona je to primetila. treba mu samo malo odmora. malo bezbrižnosti. malo volje. smešno je da se čovek, u njegovim godinama, oseća star. njen ded je, i posle šezdesete, imao još šest sinova, dodade, kroz smeh. osvestite se, kolja. uostalom, otkud taj strah od starosti, kod njega, kao da je žena? panova, i sad, sa sedamdeset, porumeni, kad o početku svog bračnog putovanja u italiju, priča. a nosi medaljon sa muževljevom slikom oko vrata. setite se hektorove žene, o kojoj ste mi čitali stihove u atini. ja imam samo još jednu želju u životu, da vas izvadim iz tog podruma. otidite, molim vas, obolenskom. on mi je obećao da bi, i vas, mogao, da prebaci u ameriku. završili bismo u starosti, lepo. ja sam sa vama bila sretna. rjepnin, posle takvog njenog brbljanja, odlazi onda, pognute glave, u london, a kad dođe vreme ručka izlazi iz podruma, u park sen džemsa. sedi, tamo, satima, na svojoj baštenskoj stolici, za šest pensa, a posmatra svet kao sa nekog broda, kraj kojeg prolazi obala. imeprijalne zgrade su, tu, pune, nekih vrabaca, koji dolaze iz španije, a na vodi maestozno plove dva pelikana, kao oni koje je kralj čarls i, kome su posle odsekli glavu, dobio, od onovremenog ruskog poslanika. osim tih sećanja iz prošlosti, ništa novo ne doživljuje u parku, nego sedi i samo posmatra ta dva pelikana, na vodi, koji su skoro nepomični. taj park, ipak, probudio je u tom čoveku osećaj neke potrebe, da se ponaša kao da živi u životu u kom je živeo, nekad, u rusiji, u svojoj mladosti. donosi baštenske stolice starim gospama, koje sedaju, u prolazu kroz park, da se odmore. ustupa stolicu ljubavnom paru koji želi da sedi jedno kraj drugoga. seda na drugu stolicu i gleda cveće parka koje je procvalo. rododendroni, uvek rododendroni. posle nekoliko dana, međutim, doživeo je mladića sa nožem. to se dogodilo jednog petka. nije bio ručao tog dana u podrumu. imao je i teških dana u svom poslu, pa je došao, bez ručka, u park, da posedi jedan sat na svojoj stolici, koja je bila prazna i da se smiri. pored sebe vidi jednog mladića, bolje reći, dečka, koji je mogao biti star 15, a možda i 18 godina. imao je kosu upadljivo žutu, kao slama. imao je ono lepo lice, dečaka, koje je često kod engleza, anđeosko, ali su mu oči bile neobične, strašne, ukočene. bledoplave. a imao je ludački pogled. bio je odeven u neki izbor starog odela, ali koje je ranije moralo biti nošeno od bogatog sveta. takva iznošena odela nose, često, u lonćonu, čistači ulica i velika sirotinja. to su čakšire dece aristokrata, koja se školuju u mestu eton, to je kaput nekog profesora, to su, katkad, plave košulje avijatičara, a oko vrata beli, svileni, šal, nekog salonskog lafa. imao je ogromne, ofucane, cipele na nogama, sa visokim petama. ležao je nepomičan u svojoj stolici, kao lešina, ali ga, iznenada, i grubo, upita. koliko je sati? whats oclock? pošto se u tom parku svetog jakova, čuje jasno, sat sa tornja parlamenta, junak našeg romana pomisli. što me pita? zatim odgovara. na mom je satu prošlo pola dva. its half past one by my watch. dečko mu učtivo kaže. hvala. tek da nešto doda, junak našeg romana, dodaje. možda vam se žuri? are you in a hurry? dečko ga onda posmatra, trenut dva, hladno, prkosno, a zatim mu kaže i razlog, zašto pita koliko je sati. prepoznao je u njemu stranca, pa može da mu kaže. našao je jednog oficira, koga, već mesecima, traži. taj oficir ostavio je, kod arnhema, njegovog brata, ranjenika, da umre, iako mu je obećao, da će se vratiti po njega. prešao je, u gumenom čamcu, preko tamošnjeg kanala, ali se nije vratio. brat mu je umro izgubivši mnogo krvi. sad, on, kaže, traži i želi da vidi tog oficira. sa nožem u džepu, želi da ga vidi. zna, doznao je, gde taj oficir ruča. kaže tiho to, a pokazuje, krišom, dug, škotski, nož, iz džepa. zatim ustaje i odlazi, žurno. vidi se kako nestaje iz parka, prema ulici svetog jakova. junak našeg romana, u prvi mah, toliko je zabezeknut, kao da sve to u snu, na javi, sanja. misli da je to glupa šala. hvalisanje nedoraslog mladića. međutim, seća se očiju tog mladića i hteo bi da vikne i potrči za njim. krivica možda nije bila do tog oficira? možda, nije mogao, da se vrati. iako je to želeo. preko kanala. ko zna šta se sve događalo tog dana kod arnhema? bio je kao prikovan za svoju stolicu u parku, nekoliko trenutaka, a kad je ustao, momče je već bilo nestalo iz parka. ostalo mu je samo da se teši. možda neće doći do noža? sve će proći, u nekom obližnjem klubu, za vreme ručka, sa nekom nemilom scenom, vikom, i izbacivanjem mladića. ništa mu ne bi vredelo da se u to meša. dok se, posle, vraća na posao, pognute glave, ipak, stalno mu se vrti u glavi lice tog dečka i vidi taj pogled ukočen i tu ruku koja se spušta, krišom, do noža. nekoliko dana, posle, očekivao je, da lice tog dečka ugleda u novinama, sa tvrdim crtama lica, posle jednog ubistva. kad bi, idućih dana, dolazio u park, pokušavao je da zapodene razgovor sa onima, koji bi sedeli na stolicama kraj njega. zaželeo je da upozna nekog iz tog sveta. kad bi njegova stolica bila već zauzeta, imao je običaj da sedne na stolicu prekoputa, pa da na svoju, čeka. iz svoje stolice može da posmatra komičnu paradu pelikana. kad sedne preko puta okrenut im je leđima. idući dan ga i žene, koje sede pored njega, oslovljavaju. smeše mu se ljubazno. on ih je zaticao na tim stolicama, u tom parku, jer i one dolaze da, tu, ručaju i da se, zatim, sunčaju. iako sede tako blizu, da im se laktovi skoro dodiruju, on ih nije oslovljavao. nije mu bilo do njih ni stalo. želeo je da sa muškarcima napravi poznanstva i da sa njima razgovara, o londonu, o radnjama, u londonu, o zaradi u londonu i zaposlenju u londonu. uostalom, zna da se žena u engleskoj nikad ne oslovljava. to se u engleskoj ne radi. čeka se da ona počne razgovor. ona obično pita nešto beznačajno, slučajno, pa joj se odgovara ljubazno. ona onda nadoveže dvetri reči, ali to još ne znači da se poznanstvo nastavlja, pa ni razgovor, započet. za vreme tog kratkog, početnog razgovora, žena obično odmerava sagovornika. dijalog se nastavlja učtivo, ali engleskinja se tek rešava. odmerava. šta je, za, a šta, protiv, nastavljanja. pros cons. većinom i ne nastavlja. traži bolje. engleskinje, međutim, poznaju engleze tako dobro, da od prvog trenutka prepoznaju stranca, a nisu protivne poznanstvu sa strancima. to su najljupkije žene, najprijatnije, najradoznalije, u prvim danima poznanstva. tako se i tom strancu dešava, jednog idućeg dana, jedne srede, kad pored sebe, na stolici, zatiče, neku lepuškastu plavušu, bez šešira, kojoj je gusta, rasuta, kosa padala na čelo. nešto je pisala u neku svesku na kolenima, a kad on sede, ona se nasmešila. kad je bolje pogledao tu mladu ženu, vide da ima lice engleskih dečaka. ta lepota je kod engleskinja česta, ali kratkotrajna. velika većina žena, po gradovima, brzo poružnja. starijih žena, koje ostaju lepe, ima, tako reći, samo u razmaženim, višim staležima. kod ostalog sveta, starije žene, postaju galerija strašnih naočarki, od kojih bi i vrana pobegla. mlada žena, koju je junak našeg romana zatekao, tog dana, kraj sebe, imala je na sebi belu suknju bolničarke, i plav kaput, za kišu, od celofana. bila je digla mastionicu na kolena, a mastionica se prevrće, iznenada. mastilo šara po njenim knjigama, i njenoj suknji, i njenim čarapama, apstraktne slike. bila je jauknula. odskočila je užasnuta. on joj, koliko je moguće, pomaže, ali je dockan. ona se, međutim, brzo pribira i kaže, nekim, lakomislenim, osmehom, da će njena beba, sad, imati čime da se igra. baby will play with my books. posle mu priča, da je svoje nalivpero zaboravila kod kuće, pa je svratila u jednu papirnicu i kupila mastilo i pero. nalivpera su skupa. a poslepodne je čeka ispit. učenica je u birbeck koledžu. a bolničarka. a htela je da učestvuje i u utakmici streljanja, strelama, koje njen domaći klub priređuje, večeras, na golfskom igralištu. u ričmondu. očigledno je da ta žena, želi, poznanstva sa strancima. rjepnin se smeška. ona kaže da je, u njemu, prepoznala stranca. jedna starija engleskinja, koja obično sedi, sa druge strane, pored rjepnina, ustaje, odmerava mladu ženu prezrivim pogledom, i odlazi, kao paunica. rjepnin i to vidi, ali se smeška. mlada žena pokušava da zbriše mastilo sa svojih svilenih čarapa, a otkriva pri tom, stidljivo, noge, visoko, iznad kolena. hvata njegov pogled. smeje se i kaže da je dockan, treba da ide. još nije ručala. možda će ga videti, sutra? rjepnin onda ustaje a ona mu, iako on ništa ne pita, kaže, da se razvodi i da ima mnogo teškoća oko razvoda. stanuje, sa svojom majkom i sinčićem. muž joj pravi neprilike i razvod ne da. rat je izmenio i muževe, i muškarce, i london, uzvikuje, nasmejana. je li on francuz? videla ga je zagnjurenog u francuske novine. rjepnin joj onda kaže da je rus. emigrant. živeo je, međutim, dugo, u parizu. njen sinčić, kaže ona, uživa da razgleda knjige koje ona upotrebljava, pa će, sad, imati ovu, ispolivanu mastilom. on svakako živi veselo u londonu? učinilo joj se, dodaje smejući se, da traži poznanstva. rjepnin joj kaže da je to tačno. želi da upozna london. dok pudruje nos, i dok se prašta od njega, ona, iznenada, priča, kako radi pismeni zadatak, o slepima. uči slepe oficire i vojnike, u jednoj bolnici na obali mora, da čitaju, prstima. rjepnin je pita, sažaljivo, užasnut, da li to nije i suviše tužan posao za jednu mladu ženu? a ona odgovara, nekim čudnim osmehom, da su slepi muškarci, to ne bi verovao, željni života, veselja, pa dodaje. i ljubavi, i žena. seks je, kaže, koren svega. sex is at the rooth of everything. to je rekla tako veselo, sa smehom, da je zapanjila rjepnina. kao da to, uopšte, nije ni zapazila, ona kaže da su to veliki ljubavnici i da ima muke sa njima. kraj nedelje, uvek provodi, sa njima, i sa dva lekara, na izletima. vrlo je veselo. ako hoće, ona će mu dati svoj broj telefona. ima li kola? mogao bi jednu subotu i nedelju, da provede sa njima, ako ništa pametnije ne zna. ona radi pismeni zadatak, u kom želi da dokaže, da su, na primer, slepi, i gluvonemi, sposobni, i te kako, za život. gluvonemi, na primer, to želi da dokaže u svom pismenom zadatku, mogli bi biti dobri hemičari, optičari, električari, pa i arhitekti, a slepi, telegrafiste, muzičari, organiste. treba im samo pomoći. iznenađen, celim njenim bićem, mladošću, stasom, smehom, očigledno vesele i požudne žene, i tim, fantastičnim poslom koji vrši kao bolničarka, rjepnin se onda učtivo prašta od nje, a kaže, da on, što se njega tiče, živi dosta tužno. radi, kao klark, nedaleko, tu, u jednoj radnji, ispod hotela ric, u podrumu. kad je to rekao, ona ga začuđeno gleda, i prašta se, brzo. kaže da je zadocnila. treba da požuri. do viđenja, kaže mu ona. hvala. thank you. na čemu? rjepnin gleda za njom, sa nekim čuđenjem. a priznaje, sebi, da je privlačna. ta misao mu nije prijatna. to je proleće, kaže u sebi, valjda da se opravda. zatim, pognute glave, odlazi do svog podruma. sunce je bilo sinulo, toplo, pa vidi kako ga, sa desna, prati njegova senka, a sve do njegovog podruma prati ga i slika te žene, u mislima, koja mu reče, da je seks koren svega. nekoliko puta, tog dana, celo poslepodne, ta rečenica njena mu se, u mislima, vraća. rasejan je. neki čudan zamor, gađenje, dosada, tuga, prate ga po podrumu, celog tog dana, do večeri, a po knjigama, nad kojima je nagnut, sedeći na tronošcu, čini mu se da vidi mrlje mastila. pošto je tog dana, nađa bila otišla, kod grafice panove, do njene kuće izvan londona, na brdu koje se zove box hill, zamolila ga je da je sačeka. nije htela da, dockan, oko ponoći, sama, dolazi sa stanice, pustim ulicama i ćorsokakom koji je vodio do kuće, u kojoj stanuju. mil hil je noću bio mračan. kad su svi otišli iz radnje, i kad je ugasio svetla, rjepnin se bio iz podruma, popeo, u kontoar, u kom je bila i jedna raskošna fotelja, pa je uzeo novine, modne žurnale sa stola, kojih je bilo, tu, na gomili, a koji su bili zaostavština gospođe perno. od dosade pregledao je i čitao te listove i žurnale i čekao ženu. bilo je tek sedam. big ben se čuo sve češće, kroz saobraćaj koji je počeo da se stišava. london se menja, pomisli rjepnin. ta mlada žena, koja mu, sa osmehom, reče, da je seks koren svega, sećala ga je, ne samo antičkih filosofa, tako da se nasmeja, nego i engleskinja koje su poznavali kad su došli u london, pre šest godina. činilo mu se da je, zaista, u londonu, nastala velika promena. a kao da se neki nečastivi sa njim igra, u žurnalima koje čita, uz malu, stolnu, lampu kontoara, nalazi, dokaze svojih misli o promenama londona, engleskinja, ljubavi, i seksa. znači li to, zaista, da rat mnogo više menja london, nego uticaj crkvenih propovednika, parlamenta, oceva i matera, porodica, škola? prvi put postavlja sebi pitanje. da li je rat promenio i njega? znači, uzalud on pokušava da sačuva rusiju, u sebi, sećanje na prošlost, uspomenu mrtvih, svoje pojmove o dobru i zlu? čita, rasejan, u jednom žurnalu žena, koji je star godinu dana, a koji leži otvoren pred njim, na stolu, i nehotice, oglase. nikad mu to nije palo na pamet, pre, da čita. žena oficira daje oglas i nudi se da izrađuje, svojeručno, rublje, muške i ženske košulje i sve ostalo. mora da je to udovica? u bedi, osiromašila, ostala bez muža? eto i to je trag rata. tako bi davala oglase i njegova žena. kao da ga neko na to tera, nastavlja, zatim, sa tim čitanjem oglasa. udovica oficira, kaže, u oglasu, traži neku nameštenu sobu, ili malu kućicu, negde, u nekom mirnom mestu, na obali mora. za malu kiriju. ima, kaže, malu bebu i dva sinčića. znači muž je poginuo pri kraju rata? ostala je sa decom, sama? udovica oficira, u oglasu, kaže da je mlada i muzikalna, pa traži sličnu udovicu, da podele kuću, koju poseduje u okolini londona. ima bebu od godinu dana, a nema ništa protiv, ako i druga ima. šta je to? pita se tužno. nemaština? želja za zajednicom, podelom života? bez muškaraca? mršti se i prelazi rukom, preko čela. nikad nije razmišljao o udovicama posle rata. udovica oficira kaže da izdaje stan. daje, uz to, i pokućje, i posude. a nudi i poslugu. koliko li je takvih sad na svetu? nikad, pre, nije mislio o njima. mislio je samo o poginulima. u idućem oglasu nudi stan i jedna druga udovica, ali glas njenog oglasa čini se rjepninu sasvim drugi. ima kaže stan, lep, udoban, a prima u kuću, primila bi, i gosta, koji plaća. ima tog u engleskoj, kaže sebi, ne treba pomisliti ništa ružno, gost koji neće da bude besplatan gost, plaća. paying guest. u ustima mu ipak ostaje, od tog oglasa, neki gorak ukus, udovica, pomišlja, možda i laka? život je težak. a šta bi tek bilo da u tom žurnalu ima oglasa svih udovica narednika, kaplara, redova koji su dali život za kralja i zemlju. for king and country. valjda da bi izbegao te misli, rjepnin onda, i nehotice, izvlači jedan žurnal sa novijim datumom, i slikama. nečastivi, međutim, stoji, i dalje, u mračnom uglu radnje lahure son, pa mu bira slike kojima se rjepnin čudi, a najposle i smeje, grohotom. na prvoj strani, slika u bojama. lepotica. žena komandanta leibgardista dvora. klasične lepote lica, u bojama, tako da ga seća antičkih lepotica, sa antičkih vaza. poprsje joj je otkriveno, meso boje ružičastog bisera. da bi ga prikrila, ona, divnom, desnom, rukom, drži providan veo, boje pomodrelih, bledih ruža. na tim golim ramenima nema traga hrane, žvakanja, gojenja, ona su kao van ljudskoga, mramorna. a glava nezaboravna. baza božanske lepote, krunisana tamnom kosom sa mekim talasima. visoko čelo bez bora. guste, tamne obrve, prekinute klasičnim nosem, vanrednih, čistih, uskih nozdrva kao da ta žena nikad nije zadihana, ni bahantkinja. usta, sasvim sigurno onakva, kakva se pominju u lepih žena orijenta, dva lista crvenih ruža. celo to biće, međutim, izražavaju dva crna oka, okrugla sa tamnim, dugim trepavicama, uokvirena velikim, čistim beonjačama. divna žena. to je njegova nađa crnomanjasta, pomišlja rjepnin. takve su bile i žene petrograda, u prošlosti. na drugoj strani, slika, u boji, knjaginje od ratlenda. kaže se. tipična lepotica, engleska. da, da, koliko takvih ima? koliko je ta žena oprala sudova? ta mlada žena koja je, po telu, naizgled, i sad devojka, sedi pri stolu nalakćena na neki ogroman, u kožu povezan, tom, neke velike knjige. zašto? odevena je u haljinu boje modrih lala, u pasu sa tri velika dugmeta, i duboko isečenim leđima. ruka, kojom je nalakćena na tu knjigu iz nekog manastira, muška je, to jest, ruka nekog lepog mladića, sa dugim, jakim, lepim prstima strelaca. a njena glava, u poluprofilu, ima isto tako lepotu engleskih dečaka. kosa joj, tamnoriđa, sa dubokim razdeljkom na desnoj strani temena, pada do vrata, bujnim uvojcima. neobično je visokog čela i dečačkih lepih vilica, ali i njena su usta, kao dva lista ruža, a nos, pod obrvama dugim i zlatnim, završava se kao kod lepih dečaka malo prćasto. i na toj ženi oči su ono što je najlepše. bledoplave, zelenkaste, u velikim beonjačama. u njima je potpun mir. ni traga osećaja. a ta glava, a to se u engleskoj smatra kao najlepše na ženi počiva na dugom vratu, koji se spušta u vrlo lepe linije pleća. takav vrat se naziva, vrat labuda. da, da, takve su bile i lepotice sankt petersburga, nekada, i pariza. to je internacionala aristokrata i njihovih žena. le prince rjepnin, maršal ruskog carstva, njegov predak, nikita, video je to, kad je ušao u pariz burbona. šta se to njega tiče, sad, u podrumu? kao da je neki đavo, mefistofel, lično, tu, dole u podrumu, u kom je ugašeno osvetljenje, rjepnin se, i nehotice, počinje da kikoće, prelistavajući te žurnale, u kontoaru, koje je žena onog francuza, u radnji lahir ostavila? u idućem žurnalu vidi slike jednog mladog, čuvenog, estradnog, pevača, koji se zove adam i koji je idol devojčica u londonu. ima čekinjavu, mušku, oštru kosu, riđu, a duboke oči. jedna ekipa doktora, sveštenika, profesora, među kojima je bilo i dama, ispituje mladog pevača. o seksu. čitajući to, rjepnin se, kao da se probudio, trže. sećao se kako mu ona bolničarka u parku reče. seks je koren svega. ovaj mladi pevač odgovara na to pitanje, u tom žurnalu, otvoreno. iskreno. zatim ponavlja, eto, sve to, i pred novinarima. kaže da je napunio dvadeset i drugu godinu, ali da u životu još nikad nije imao ono, što nazivaju, seks. tako kaže. sa mnogobrojnim je devojčicama ljubakao. bilo je i mažakanja u londonu se to kaže cuddle ali je, seksualno, i sad, nevin. veruje, kaže, u lepotu ljubavi, ali ga seksualni akt, ne privlači. nimalo. rjepnin mrmlja nešto ruski i počinje da se smeje. adam izjavljuje, da bi, u engleskoj, trebalo bar jedanput nedeljno, omladini, održati po školama jedan čas, o seksu. rjepninu se, onda, kroz smeh, čini, kao da čuje mladog lahira, iza sebe, u radnji, gde su svetla, kao i u izlogu, ostavljena da gore, kako uzvikuje. cest drolle langleterre. u drugom jednom žurnalu, međutim, nalazi jednu mnogo tužniju sliku, nad kojom zastaje pogledom. to je slika jedne stasite, crnomanjaste engleskinje, koja, sa svojim krupnim tamnim očima i vanrednim poprsjem, liči na ruskinju. ima iste te krupne, goruće, crne, oči, koje je, u kerču, imala tetka nađina, najmlađa ćerka knjaginje mirske, koja je tada bila, valjda, dvadeset i pet godina? nije o tom nikad pitao. ponašala se, prema njemu, tako čudno. ukrcala se sa oficirima, ali se držala, prema nađi, kao da je ljubomorna. ova engleskinja, o kojoj čita i koju u žurnalu gleda, ima trideset i osam godina, a kaže se da je učiteljica. na slici je i njen mladoženja koji je predsednik crkvene opštine, u istom mestu gde je ona učiteljica, a koji ima, kaže se, šezdeset i četiri godine. rjepnin ga začuđeno posmatra, pored te, hipnotične, žene, na slikama. mladoženja nosi velike naočari na nosu, a na suhom, bednom, licu, vidi se da nema u ustima svojih zuba. ćelav je i ima ogromne uši. rjepnin se sve više smeje i ponavlja, u sebi. seks je koren svega. kakav li će biti taj, koren svega, u bračnoj postelji, tog para? seća se onog talijana u podrumu, što opravlja potpetice, koji mu je jednom pričao, da zna, sasvim sigurno, da engleski radnici idu, katkad, i dva puta dnevno, u krevet, sa svojim ženama. a oni koji se nazivaju radnici sa belom kragnom, jedanput, nedeljno. a oni, koji se nazivaju bolji the betters katkad, samo jednom mesečno. ono što je, međutim, bilo upadljivo, u opisu tog venčanja, te učiteljice i njenog mladoženje, bio je podatak da su se oni upoznali, i zavoleli, u crkvi. ona je bila učiteljica u crkvenoj školi. on je bio predsednik te crkvene opštine. crkva dakle spaja. u toj galeriji novih svatova, u tim ilustracijama, još je mnogo čudnije, ono, što rjepnin, sad već začuđen, i radoznao, nalazi zatim u žurnalu koji prelistava. to je veliki, monden događaj. venčanje naslednika jednog lorda koji se razveo od prve žene, sa kojom je, sam priznaje, bio srećan, i izrodio četvoro. sad mu je nevesta jedan lepi londonski model. na slici se vidi zaista elegantna žena, sa krupnim, crnim, očima i punim, ženskim usnama, sa divnom, bujnom, crnom kosom, obučena u krzno, koje je očigledno skupoceno. naslednik lorda rovelena izjavio je novinarima, da je njegova verenica, sa kojom sad sklapa brak. najsavršenija žena koju je ikad sreo. the most perfect woman i have ever known. međutim, ta lepa žena, koja rjepnina gleda sa slika, bila je, donedavna, kaže se, muškarac. ona je nedavno otišla u kazablanku, gde je operisana, i pretvorena u ženu. dan venčanja se približava. to će biti, kaže mladoženja, novinarima, trenutak najvećeg ponosa u njegovom životu, kad je bude video, pred oltarom. rjepnin je bio pognuo glavu i nije se smejao više. postoje, dakle, čudne metamorfoze, ne samo u životu ljudskom, u prirodi, geologiji, nego i u seksu? eto sin jednog kočničara pretvara se u zanosnu nevestu. a on, junker, u klarka, firme lahir. samo, iako je bio pognuo glavu, čitajući o tim metamorfozama, tog ruskog emigranta je zgadilo, to, da to nisu bile samo čudnovate metamorfoze prirode, seksa, koji je koren svega, i u ljudima, i ženama, nego i te morbidne, bestidne, komedije, koje su žurnali terali sa tim bračnim parovima, pa i ti parovi sami sobom. pred celim svetom. to, da se jedna učiteljica od trideset i osam godina, vanrednog tela, i vanrednih očiju udaje za predsednika one opštine koja njenu školu izdržava moglo je imati sto uzroka, ali koga se vraga slikaju, pri tome, da ih gledamo, da im se divimo, da im se smejemo? zašto je ta žena, pri takvom braku, tako vesela? njene tamne, hipnotične, oči, njeno divno telo, moraju izazvati svakog muškarca, svakog pravog muškarca, da je poželi, da joj se na slici divi, ali će svaki osetiti sažaljenje, porugu, gađenje, kad vidi koga je za mladoženju izabrala. to je žalostan čovek, očigledno, kome vise obrazi, kome su grudi upale, a izraz lica mu je bolestan. zašto se toliko pokazuju? zašto viču, tako reći, da, eto, on dobija takvu, vanrednu ženu, koja još nema ni četrdeset godina? znači li to, da seks, ipak, nije koren svega? ako je tako, otkud onda na slici, u njenim očima, taj izraz oduševljenja, burnog seksa? biće da je koren tog braka nešto drugo, ne seks. ono, čemu se rjepnin naročito čudi, prelistavajući i dalje te žurnale, sad već umoran od svega toga, to je, da su svi ti brakovi, toliko, u vezi sa crkvom, počeli u crkvi, svršavaju se u crkvi, da ih sklapa i vezuje crkva. već na idućoj strani žurnala, nalazi, kao da mu mefistofel, hotimice, bira te slike, sliku jedne plavuše na venčanju, sa nasmejanim licem. u venčanoj haljini. trideset je i šest godina. sva je u belom. pored nje je anglikanski sveštenik, mladoženja. to je čovek čija glava, očigledno, klimata, u velikom, tvrdom svešteničkom okovratniku, koju zovu pseća ogrlica, dogs collar. za venčanje se zakitio, ili su ga zakitili, u rupici kaputa, belom ružom. žena, kraj njega je, to se vidi, od onih žena, koje englezi nazivaju savršenim, za seks, ali on, on je jadan. a što je još čudnije, ima na licu izraz stida, i nečeg mračnog, kao na licu osuđenika. iz džepa mu vire, pod belom ružom, velike naočari. namrgođen je. ima na licu i neku izrašćevinu, veličine jagode. mlada nosi, u ruci, veliki svežanj belih ruža, a njen beo venčani veo lebdi, na vetru, pred crkvom, kao jedro. njena mati je uveravala novinare, da joj je ćerka, sretna. ne samo sretna, nego čudesno sretna. rekla im je. wonderfully happy. rjepnin onda mrmlja. ko zna možda i jeste? kako to engleskinje uspevaju da budu u bračnoj postelji čudesno sretne, niko ne zna. to je tajna londona. đavo, koji mu je tutnuo u ruke te žurnale, to veče, ne odustaje, ni tada, od sablazni. u idućem žurnalu koji prelistava, posmatra slike svadbe jednog rođaka duke od bofora. mlada, na tim slikama, ima na glavi, u kosi, grb te čuvene familije, od brilijanata. a venčanje se odigrava na slikama, u jednoj, od takozvanih najotmenijih, crkava, londona. st. margarets. mladoženja je vrlo visoka stasa, crn, u crnom, sa naočarima, a star je tridest i pet godina. u rupici kaputa ima beo cvet. mlada je u beloj haljini venčanja, u ruci sa buketom cveća, a starija je od mladoženje, tri godine. vrlo je umornog lica. na svadbi je, kaže se, sedamdeset i pet pozvanih, a jelovnici nose grb bofora. mladi par je, posle venčanja, presekao, po starom, engleskom običaju svadbeni kolač, držeći se za ruke. ta je ljubav, dakle, velika, i sklopljena za ceo život. da li je seks koren i tog braka? žurnal piše da nevesta ima vrlo mio glas, kontra alt, a da su joj usne bile, diskretno, namazane, ružem. nokti, lakom. njenom venčanju prisustvuje i mati mladoženje i starija, mladina, sestra. pre nekoliko minuta, mlada je, dakle, postala zakonita žena tog čoveka. ko je ona? ona je bivši poručnik mornarice, po imenu george turtle. ime je ime svetog đorda, čuvenog zaštitnika engleske, a turtle može da znači, grlicu, ali i kornjaču. to, da je mlada poručnik, muški poručnik, đorde grlica, kornjača, to nije štamparska greška. ta mlada je, donedavna, bila muško. oficir njegovog, britanskog, veličanstva. bila je muškarac, sve do pre dve godine. sad je žena. rjepnin onda, još više zaprepašćen, nego ranijim slikama, mondenih svadbi, užasnut, posmatra, kao omađijan, umorno, sasušeno, grudobolno, lice u te mlade, i ne može da se otme osećanju sažaljenja, nad takvim metamorfozama. odmah, zatim, počinje da se smeje, a posle, trese od smeha. naime, mladoženja i mlada, na tim slikama, bili su rešili, da mlada, na svojoj haljini, ima, izvezene, ljiljane, i da bude sva u ljiljanima. a da u ruci, pred oltarom, drži buket krinova. znak nevinosti, i u engleskoj, pri sklapanju braka? to, kod tog rusa, koji je, nekada, održavao, hladno, sve forme aristokratskog ponašanja, izaziva sad, isprva, samo smeh, ali posle, naučivši u vojsci mnoge ruske, grube izraze i šale, počinje da, glasno, ponavlja, tresući se od smeha. ja slušam jauk nevine devojke. ja slišu kriki djevočki. toliko su ga ti krinovi, ti ljiljani, u crkvi, na fotografijama, cela ta odurna komedija, razdražili, i zgadili, da umalo nije počeo da viče, glasno. kikoćući se, kao da je u kerču, u štabu, pri nekoj pijanki sa drugovima, oficirima, pa se smeju, na te slike, ponavlja, mrmlja, sa jezom. da, da, seks je koren svega. valjda je onda i mefistofel, u mraku, iz podruma, rešio, da završi tu reviju slika tog žurnala, nečim veselim, na poslednjoj strani, rjepnin vidi, jedno lepo, nasmejano, lice, jednog devojčeta. ona, na sebi, nema ništa. fotografi su je slikali za žurnal samo sa jednom, tvrdom, belom kragnom, oko vrata. takve je kragne i on nosio, u detinjstvu, u parkovima petrograda, i, na letovanju, u njegovoj naberežnjaji, dok je imao guvernantu, engleskinju. ovo devojče, skoro sasvim golo, na slici žurnala, zvalo se, adriena. adriena, očigledno, mora biti vrlo lepa, a naročito joj je lepa, bujna, duga kosa, pa su joj lepe i plave, nasmejane oči. oko nje se, međutim, prema tom žurnalu, u varoši donkaster, bila digla, velika bura. zašto? zbog čega? zbog koga? zbog jednog, očigledno komičnog, bezubog, matorog, gospodina, čija se slika nalazi ispod njene slike, a koji je zinuo pred fotografom, i kome obrazi vise, sa uveta. zbog njega je, oko adriene, bura. to je, naime, predsednik opštine varoši donkaster. skupljač, kako sam o sebi kaže, fotografija. ako je verovati adrieni, on je savršen fotograf firstclass photografer, kaže mlada devojka. pa kakve to veze ima, sa adrienom? taj čovek je predsednik opštine, a ima na ručku, tog dana, grafa od rosa, vrlo uglednog grafa, sa visokim porodičnim vezama. on zastupa varoš donkaster, dično, već godinama. pa zašto onda vika novina? zašto viče, toliko, protiv tog gospodina, vikar, u toj varoši, koji se zove, sad svejedno kako, i agent partije socijalista, mrs. sadie keers, koja traži da opština izglasa, lordmeru, nepoverenje. zato, što je izišlo na videlo, da lordmer, već godinama, slika, pa je pozivao i tu mladu devojku, da je slika. samo sa tvrdom kragnom oko vrata. to je uzbudilo donkaster, jer se sad zna. iako lordmerova žena, kao da ništa nije bilo, prisustvuje, na tom banketu, sa grafom od rosa, pored muža, ni malo zbunjena, sad se zna, da lordmer priznaje, da adriena, kod njega, ima samo ogrlicu oko vrata i ništa više, ništa. samo, u tom ničeg ružnog nema. ničeg, kaže, skaradnog. to je, kroz ceo njegov život bila, kaže, njegova jedina razonoda. fotografisanje. my lifelong hobby. a ništa više ne tvrdi ni lepa adriena. uvređena. to je njen, pošten zanat. maire, za to, plaća. guineju. lordmer kaže da je adriena vrlo fotogenična. adriena tvrdi, da lordmer naročito ceni prirodne poze. na kraju krajeva, rjepnin se bio raspoložio, i tresnuo te žurnale, o sto, uzviknuvši, u sebi. dosta. ono, što je zapazio, bilo je samo to, da je lordmer plaćao toj siromašnoj devojčici, samo guineju. onoliko, koliko i on na dan prima, u podrumu firme lahure son. toliko se, u to doba, za vreme vlade socijalista, plaćalo se vađenje jednog zuba, u bolnicama. malo je to, malo čujem kako taj junker mrmlja. očekujući ženu da dođe po njega, rjepnin je, odbacivši te žurnale, počeo, po radnji, da hoda goredole. pošto je većina svetiljki bila, u radnji, ugašena, čini mu se, pomalo, avetinjska. u mislima, pričinjava mu se, da tog bivšeg oficira, koji je sad žena, sa ljiljanima u ruci prilikom venčanja, neće zaboraviti više, nikada. kad je opet seo u svoju fotelju, u kontoaru, naslonivši glavu, umorno, unazad, osećao je da mu je teška. iznuren od nesanica, koje ga muče već mesecima, zaspao je, kao što se u nesvest pada od umora. ta slika, te slike, iz tih žurnala, prate ga, međutim, i u onaj drugi svet, u koji nas prenose snovi. prati ga ta bleda pojava, koja sad korača prema oltaru, kao žena, u pratnji svojih, aristokratskih pratilja, devojčica, pored svog izabranika, koji je crn. pošto, međutim, glava zaspalog, užasnutog, rjepnina, leži nemirno, u taj drugi svet, te slike, prelaze, i preko ulica, preko temze, a prate ga i u mil hil, gde ga inače žena čeka. ta figura neveste raste, dobija forme celog engleskog poluostrva, koje je jedan šašavi francuz uporedio, sa starom damom koja korača prema moru sa šeširom na glavi, i šlepom, koji se vuče za njom. a dok ta vizija svadbe, u belom, raste, čitave gomile muškaraca pretvaraju se, pred rjepninom, koji, i u snu, u mil hil korača, u gomilu golih žena. a gomile žena, u gomile golih muškaraca. to više nije slika, kao u nekom klubu nudista, u engleskoj, nego raste preko celog londona i pretvara london, u sliku, koja nije lepa. slika je strašna. rjepnin u snu mrmlja, podrhtava, ali se nije probudio odmah. iz genitalija tih golih muškaraca i žena prskaju, kao vatromet, neki plamenovi, kao fontana, a iz usta tih ljudi čuje, sve glasnije, zov mačora, a iz žena, jauk, silovanih mačaka. najstrašnije je da je celo to ogromno priviđenje, priviđenje ružnih telesa, koja se uzdižu u formi zgrada, oko te radnje, u kojoj radi. najzad se sve to pretvara u jednu ogromnu vaginu, i jedan penis, koji se klati sa velikog sata sv. džemsa. a zatim se javlja, pred njim, neko ogromno oko, strašno oko, koje poznaje. to je nađa, koja mu se približava.čuje kako mu šapuće. gdje ljubov, kolja? etot krasnij konjec ljubvi. niki. seks? kao izbezumljen, rjepnin se bio trgao, iz sna, na prigušen glas zvonceta. kad je skočio, video je, u izlogu, napolju, iznad kristalnog modela jedne ženske noge, lice svoje žene. nađa. bila je došla po njega, sa svojim kutijama. kad joj je otvorio vrata, ona se izvinjava. putovala je teško. vagoni su prepuni sveta. kad ga je osvetljenje, na ulici, osvestilo, ona ga, uplašeno, pita. šta se dogodilo? ima tako užasan izraz lica. on joj, dok zaključava vrata u hodniku, kaže, tiho, da se nije dogodilo ništa. bio je zadremao. umoran je. jedanaest je na satu sv. džemsa, pa neće biti puno u vagonima podzemne železnice. raduje se da je vidi. verovala, ili ne, milo mu je što se rodio rus. a dok ga žena, začuđeno, posmatra i uzima pod ruku, dodaje. bio bi u stanju, da je voli, i kad bi živeli, samo kao brat i sestra. i bez seksualnih veza. dok se ona tiho kikoće, rjepnin, na ćošku, zadržava jedan taksi, da ih odveze do stanice, otkud mogu u mil hil, bez prelaza. beli eskimo posle tog doživljaja u parku, sa engleskinjom, i tih fotografija mladenaca, rjepnin, bio on knjaz, ili ne, rešava se da napusti tu ludu nameru, da po parkovima londonskim pravi poznanstva. počev od tog dana, kad dođe u park seda u svoju stolicu, ako je prazna, izbegavajući uopšte svako poznanstvo. ako je stolica, u kojoj obično leži, zauzeta, seda nekud, zagledan u pelikane. čak i kad ga neki sused, bio muško, ili žensko, oslovi, odgovara, sad, nabusito, hladno, iako se trudi da bude učtiv, sa svega dvetri reči. nastavlja da žvaće svoj zalogaj, a čita svoje novine, to jest novine koje dobija mladi lahir, jer ga te novine štite i od pogleda žena i devojaka, koje u parku provode satdva prekida posla. prodavačice iz okolnih ulica. prekida razgovor, i kad ga ljubazno oslove, ponovo. uostalom, u londonu, ima toliko muškaraca, i žena, naročito u tom, takozvanom, nižem, staležu, čiji se ceo rečnik, s početka, zaista sastoji iz svega dve, tri, uvek iste, reči. sa sto so sorry i hiljadu thank you. obično mrmljaju samo, da, ili, ne. yes. no. što zvuči kao nou. tako sad i rjepnin, razgovara sa londonom. leži, zatim, zatvorenih očiju i drema u baštenskoj stolici, a ne želi više, nikog da upozna, ni čoveka, ni ženu, nikog više išta da pita, nikom ništa više da priča. pa ipak, katkad, kad muzika svira u parku, u podne, razneži se, i žali, što je tako usamljen, među tolikim sugrađanima, sa kojima je, za vreme rata, delio i dobro i zlo. najviše ga čudi to, da oni, svi, koje je god upoznao, sami kažu, da bi mu, u ma kojoj zemlji, u americi, na primer, bilo bolje, nego u londonu. lakše bi našao posla. lakše zaradu. lakše sreću. tako kažu, kao da žele da ostanu, zauvek, sami, na svom ostrvu i da svakog, ko im dođe, oteraju. a najluđe je ono, što mu u podrumu, novi šef radnika mr. robinson, savetuje. prvo, kaže, treba da promeni ime, kako su mu već rekli. platiće deset šilinga i dobiće novo ime. može da ih bira. on mu savetuje da uzme neko rusko ime koje ceo svet, sad, u londonu, zna. na primer, neka se nazove žukov, ili rokosovski. niko mu to ne brani. osim toga greši što se uvek predstavlja kao kapetan. treba da priča da je bio baron, graf, ili princ. mnogi će mu verovati. niko mu neće tražiti dokaza. imaće uspeha kod žena, dodaje zuki. a zakon to zabranjuje, tek onda, ako to upotrebi za novčane prevare, ili za uzimanje zajmova od žena. greši i što je zadovoljan da radi u podrumu, kaže mu robinson. čuo je da ima diplomu za hotelskog pisara. to je koješta, to je ništa. treba da traži za vratara. tu pada para. padaće napojnice kad bude pozivao taksi. naročito uveče kad se ide u pozorište. kad bude pridržavao, damama, iz hotela, kišobran, dok ulaze u kola. a neka ne zaboravi da u londonu često pada kiša. još više bi zarađivao, kad bi hotelskim gostima, strancima, išao da menja novac. a najviše, kad bi izvodio, svako jutro, kučiće, da se izmokre. prošetaju. to, stare dame, plaćaju ne samo osmehom nego i dobro. tog dana se vraća neveseo kući. prećutkuje, da sluti, da mu novi šef radnika u radnji, ne misli dobro. ćuti. njegova žena je, međutim, to veče, još veselija i govorljivija. škola krojenja, pariska, u kojoj sad uči, o trošku dobrotvornog društva engleskih baba, našla joj je posao. treba da jednog malog fabrikanta lutaka, jevrejina, koji se spasao u london iz nemačke, da izradi jednog eskima. naime, taj mali fabrikant doneo je sa sobom formulu izrade nekog materijala, mekog kao paperje, kao sneg, a od stakleta. sprema za izložbu imperije lutku koja bi predstavljala jednog malog, belog eskima. lutku, koja bi taj materijal pokazala. ona mu je preporučena. u njihovu kuću, koja miriše na memlu i trulež drveta, ulazi, tako, u početku leta, gospoda nađa, najveća zavodnica među boginjama čovečanstva. pognute glave, rjepnin sluša kako mu žena predskazuje, u londonu, lepši život, i, budućnost bez briga. on se smeši. otkad je upisana u tu školu krojenja ženskih haljina, ta ogromna varoš, koja je prema njemu bila tako zla, neprijateljska, prema njegovoj ženi postala je bolja. traži od nje eskima i, ona se nada da će moći stvoriti i to, jednu lepu lutku belog eskima. prema njoj se, u londonu, začudo, svaki lepo ponaša. uljudno. kad se pojavi, sa svojim, velikim, kutijama, koje nisu teške, ali se čine strašno teške, nju propuštaju vratari i u raskošne radnje, čak i tamo, kud, da ude, sa tim kutijama, i nema prava. po neki joj nosi kutiju do stepenica koje se penju same, do sprata. često je pitaju, da nije umorna? dodaju joj stolicu. ta razmažena, ohola, generalska ćerka, iz sankt petersburga, prolazi sad, satima, čak i u onim zabačenim krajevima londona, gde se u podrumima prodaje jeftina roba, često krijumčarena. svila. njoj to treba za lutke. po ulicama mračnim, bednim, istočnog londona, gde ima i zločina, gde su vrata u podrumima zamandaljena, ona prolazi, nasmešena. a među tolikim milionima, i u londonu, i oko londona, razume se, ima ne samo nakarada, svakojakih, nego i perverznih tipova, pederasta, pa i trboseka žena. njoj nikad, ni tamo, nije, ni ružna reč, rečena. uzalud je muž, očajno, opominje, i moli, da ne zalazi u taj london, ona je štedljiva, i traži jeftine svile. ima, kaže, tamo jedna ulica, koja se zove ulica crknutih pasa. a na jednom uglu, tamo, jedna radnja, jevrejska, u kojoj trgovčić, koji prodaje svilu, i čipku, i dugmad, ima tri sina. očigledno, tri dembela. sva trojica, kad se ona pojavi, pristaju da joj odseku, i pola jarda materijala, a najmlađi pokušava čak, i da joj malo doda. taj je toliko očaran tom mušterijom, da ciči, trčkara, oko nje, ne da braći blizu, a dok je služi, ostavlja za sobom, na tezgama, čitav niz pogrešno odsečenih somota, zaboravljenih svila, kreda i makaza. otac trči za njim i udara ga, rifom, po prstima. kao da želi da ga probudi iz nekog lepog sna. uspela je bila da svoje lutke, katkad, proda i jednom kupcu lutaka, u jednom čuvenom magazinu igračaka. tamo, kad ih naplaćuje, ima da ide, lično, jednom šefu odeljenja, za obračun, koji je pravi mandarin. osoblje mu prilazi sa strahopoštovanjem. i ona mu je, prvi put, prilazila, uplašena. taj ostareo čovek, međutim, od koga joj zavisi naplata, već od prve, osmehuje se blago, i lepo, na nju, pa joj lično uzima račun iz ruke i nosi, za nju, ček, od stola do stola, od činovnika do činovnika. na kraju, kad ona ode do blagajnika, on se ljubazno prašta i kaže. thank you, madame nadia. ima tamo, u istočnom delu londona, i jedna pijaca, koja se naziva aleja donjih sukanja. a na ulici i jedna tezga, koju drže dva brata. čuveni su po grubosti i preziru prema mušterijama, pa ismevaju i zadirkuju svakog kupca, i prolaznika. vređaju. kad se ona pojavi, seku joj komad robe čak i kad traži samo četvrt jarda. a kad su čuli da se bavi izradom i prodajom lutaka, nude joj, da joj ostavljaju otpatke svojih svila i čipaka, a kad ona to, sa osmehom, odbija, oni joj dovikuju. vi ste izuzetak među našim mušterijama, madame nadia, neka vas bog čuva. god bless you, madame nadia. rjepnin je sluša kad to priča, začuđen, i pita se, otkud ta nežnost londona? znači, i srce londona, negde, kuca? jednog dana, njegova žena, tražeći taj materijal od stakla, luta dugo, i ulazi čak i u jedan prolaz, koji je držala vojska, kud je ulaz bio strogo zabranjen. to se kažnjava. njoj nisu tražili, ni da kaže ko je, pa čak ni da se pravda. kažu. na licu joj se vidi da nije kriva što je zalutala. a zatim joj pokazuju, sa osmehom, prolaz, kuda je, trebala da prođe. rjepnin je o tome pričao samo onom talijanu, koji je umetnik pravljenja potpetica. kaže mu, u razgovoru, da on sve te doživljaje svoje žene tumači, lepim ponašanjem engleza, prema ženama. talijan kaže. vraga. trebalo je, pre neki dan, prilikom nekih demonstracija, da vidi ponašanje policije, prema ženama, na trgu trafalgar. nego, na licu njegove žene, iako je nju svega jednom video, zapazio je, odmah, dobrotu duše, koja je neprolazna. lanima immortal della donna onesta. a to privlači i najgoreg čoveka. toga je željan i najgori stanovnik velikih varoši, čak i marselja i pireja, a on ih zna. na njegovom licu, međutim, da izvini, vidi se, več na prvi pogled, tuga, žalost, bes, oholost, prezir ljudi, pa i žena, a to niko ne voli. kao među decom, i među odraslima, postoji želja da se, među njima, pojavi, neka pepeljuga, crvenkapa, i snežana. kao u znak nekog prkosa, rjepnin je bio prestao da ruča u parku. počeo je da provodi vreme ručka, i podnevnog odmora, u poseti pitoreskih mesta londona, u malim vrtovima, kojih ima oko crkava, kraj malih fontana, a opet, i po muzejima. to se ne plaća. novi šef radnika familije lahir, robinson, kao i ordinski, savetuje mu, da bi trebao da postane vodič autobuskog društva, koje priređuje, za strance, obilaske londona, pa i noćnih lokala londona. pošto kaže da zna jezike, to bi bilo baš za njega. robinsonu, to postaje sad već jasno, rjepnin smeta. ordinski, koji je kockar, slušajući o tome, odobrava to i smatra, da bi trebao da prestane, da se ponižava i trebao bi da hazardira. sve, ili ništa. dosta se ponižavao. trebao bi da se, sav, založi, da nade, ili izdavača za te svoje lude knjige, o lovu i sibiru, o planinarstvu na kavkazu, kuda će, kad njegovu knjigu pročita, pohrliti cela evropa, a ako u tom ne uspe, da pokuša da postane sekretar nekog, engleskog, aristokratskog, kluba. to je pravi put emigranta, ili neka bogata ženidba. nađa se na to smejala, ali se slaže sa mišljenjem tog poljaka, koji je dugo sirotovao, ali koji je nešto našao. on nudi, nađi, da njenog muža ubaci u klub engleskih liberala, koji je čuven, a nije bio protivnik rusije, carske, otkad je i rusija pokušala da ima parlamenat, dumu, a koji je već primio, za člana, jednog, ruskog, emigranta. ako ni u tom ne uspe, uvešće rjepnina, u klub, u kom večeravaju, neki artisti, glumci, sa ženama, a koji ima, i u aristokratiji engleskoj, veza. mogao bi da postane ono što se u londonu naziva. avet pisac, ghostwriter. da piše, anonimno, o lovu u sibiru, za drugoga. da piše o kavkazu, za drugoga. to se u londonu plaća. dobro plaća. tako se desilo da je, početkom tog leta u londonu, rjepnin morao da posluša savet tog poljaka, propalog grafa, koji je ostao elegantan, jer mu još nisu bili skinuli uniformu. svet se okretao, kad bi prolazio, sa ćerkom, iz arene koncerata, albert hall, do obližnjeg, poljskog kluba. ordinski je bio dobar čovek, ali zaljubljiv, pa je bio udvarač, i rjepninove žene, kao i drugi, ali bez uspeha. predlagao je nađi da, zajedno, beže iz londona i odu nekud, da žive srećno, na nekom ostrvu centralne amerike, gde je imao prijatelja. ordinski je rjepnina uspeo da uvede, širokim, raskošnim mramornim, stepenicama, u čuveni londonski klub liberala i da ga tamo predstavlja. širio je glas da je rjepnin princ i liberal. rjepnin se, tako, našao u tišini tog kluba, na spratu klupske palate, kud ne dopire buka londonskog saobraćaja, niti može dopreti gungula ulice. nekoliko članova kluba, obećalo je, obećavalo, zaposlenje za rjepnina. ordinski je uveo rjepnina i u jedan drugi, svoj, klub, artista, glumaca, u kom je bilo i poljaka, a, pri večerama, i nekoliko vrlo lepih žena, kao i mnogo dekoltovanih babaca. rjepnin je smatrao da su njegove fotografije lova, na medvede, sa nožem u ruci, u sibiru, dovoljna preporuka, kao i njegove divne slike kavkaza. a njegov engleski tekst za te knjige, korektan. ordinski mu je ipak tražio besplatnog korektora, koji bi mu, ako treba, popravljao stil. predstavljao ga je, zato, pri večerama, nekim lepim ženama, kao ruskog emigranta, a još više, kao učitelja, u školi jahanja. sve dotle, rjepnin je tražio poznanstvo radnika, prodavačica, po podrumima, parkovima, stanicama, tvrdoglavo uveren, da će, tako, oslušnuti otkucaje srca te bezmerne varoši, upoznati razgovor, smeh i plač miliona, u londonu, koji je želeo da upozna, do dna. ordinski je smatrao da je to luda misao. terao ga je da upozna london, jednog sasvim drugog sveta. aristokrata, brakolomnica, glumica, lordova, jednom rečju veliki svet, koji ga, kako je njegov otac pričao, u londonu, čeka. u stvari, rjepnin je, po tim klubovima, upoznao samo otpatke, ekscentrike, propalice, ili siromašne rođake tih staleža.. kad bi sa tim svetom, uveden pomenutim poljakom, večerao, u velikim prostorijama najskupljeg hotela u londonu, čuo bi, sa tornja parlamenta, kako sat odbija. odbijao je ponoć. rjepnina bi tada, uz sladoled na kraju, svi pitali o staljinu. rjepninovoj ženi bilo je najteže, da sluša od ordinskog, kako su u tim klubovima, pri tim večerama, u tom, tobože velikom, svetu londona, rjepnina, čim je ušao, opkolile, žene. gomila žena. nađa, sirota, to nije bila predvidela, kad ga je nagovarala da, iz podruma, prede u taj svet. trpela je i ćutala. muž joj je pričao, vraćajući se sa tih večera, da mu se sve te nove poznanice nude, da mu pomognu. kao da oko njega igraju, ponavljaju. help, help, help. ordinski se tome zlurado smejao. nađa je, bila gotova, da se rastane od muža, ako bi to spaslo njega, od prosjačkog štapa u londonu, ali ne, ako to treba da spase nju, a ne njega. ponavljala je to, oholo. rjepnin je, međutim, bio kao hipnotisan, mišlju, da svoju ženu nagovori, da ode tetki u ameriku. da bi je spasao, da ne završi, u starosti, u londonu, u oluku. on je otvoreno govorio da smatra, da je dublja, i veća, ljubav muškarca, koji brine o toploj, zimskoj obući, za ljubljenu ženu, nego ona, kojoj je koren seks. ordinski se toj teoriji rjepnina grohotom smejao. bio je uspeo da uvede u taj svet londonskih klubova rjepnina, uz smanjenu članarinu, a pri večerama ga je predstavljao, nekim bapcima, kojima je šaputao, da je rjepnin idealan za sekretara. lepim, mladim, ženama, kojima ga je predstavljao, šaputao je, da rjepnin ima divnu ženu od koje se razvodi, a da je princ. što taji. ordinski je tražio od rjepnina, da tim ženama govori samo o lovu na medvede, sa nožem, u sibiru, i o lepotama kavkaza. uopšte, da priča o konjima, lovu na lisice, ribolovu, o himalaji, o himalaji, naročito. tvrdio je da se englezi spremaju na himalaju. rjepnin se, međutim, i u tom svetu, bio, snuždio. pričao je ženi da je zašao u svet nekih nakarada, suklata, smetenjaka, koji su diletanti, i u lovu, i u planinarstvu, pa i u jahanju. padaju sa konja, često. a nije tačno ni da su aristokrate. kad ga upoznaju, pitaju uvek isto. da li ima fotografije mesta gde se staljin rodio? da li bi mogao da napiše o tom knjigu? traže mu da piše o pastrmkama u ruskim rekama, i na kavkazu, da opiše kakve su harpune, kojima rusi love kitove, sad, na južnom polu, kakve su udice i mreže na kaspijskom moru, i slično. pitaju čak i o kamilama u sibiru. a žene, kad se pomene zima, tamo, uzvikuju.awful, strašno. žena ga onda teši, da treba biti strpljiv i da će taj svet bolje razumeti, kad ga bude bolje upoznao. glavno je da iziđe iz podruma. treba da nastavi da vida te ljude, pa i njihove žene. ona neće biti ljubomorna. sve bi žrtvovala, i život, samo da njega vidi još jednom bezbrižnog, sretnog. žali samo što nije sa njim imala decu. bar jedno. najzad je ordinski ugovorio poznanstvo, sa jednom damom, za koju se znalo da, sa jednim vrlo uticajnim čovekom, ima vezu. govorilo se, da se razvodi od muža. njegovo je ime bilo kao jedno, admiralsko, vrlo slavno, u prvom svetskom ratu. već pri prvoj idućoj večeri, u pomenutom klubu, rjepnin je dobio, kraj te žene, mesto. ona se smeši. nije znala, kaže, da rusi nose tako čudnu bradu. dug red pokojnikovih cipela celog jula meseca, te godine, rjepnin odlazi na večere u tom klubu, a ordinski ga uverava da će, preko tih novih poznanica u londonu, najbrže i najlakše naći, neko mesto sekretara, ili uspeti da proda svoje fotografije kavkaza i svoju knjigu o lovu, na medvede, u sibiru. oko ponoći, kad se vraća doma sa tih večera, nađa ga dočekuje, budna, a on joj onda, snuždeno, priča svoje utiske i doživljaje iz tog novog, tobože velikog sveta. sve je to kaže, jedna luda, uzaludna, nada. otpočinje, još jedna, odurna, tragikomedija, jednog emigranta, rusa, u londonu, ko zna već koja.nađa ga, uplašeno, ispituje, o toj novoj poznanici. muž joj priča da je vrlo prijatna i vesela, a liči na onu glumicu, koja je u londonu bila čuvena, a koja se zvala. mrs. siddons. podseća ženu, na portret te glumice. ordinski ga je pompezno predstavio, pri večeri u klubu, toj mladoj ženi, koja je bila razgolitila leda, i imala mladež na levom pleću. ona ga je ispitivala o rusiji i parizu. a pričala mu je o londonu. idući dan, u podne, bili su sa ordinskim u malom restoranu radnje fortnum mason, i jeli, tamo, pečurke sa bekonom. zatim ga je odvela u jednu privatnu, londonsku bolnicu, gde joj je ležala sestra. htela je da ga predstavi sestri, koja je udova. to je bila jedna još mnogo lepša žena, a soba joj je bila puna cveća. mora da je vrlo imućna. takve bolnice su strašno skupe u londonu. i ta žena liči na portret te, pomenute, glumice. žena mu onda kaže, sa osmehom, da se tih slika ne seća. rjepnin je priznavao, i to, da sad ordinski zbija šale sa njim. kaže, da liči na buridanovog magarca koji je uginuo gladan, jer nikako nije mogao da se reši. šta će pre. seno, ili slamu. nađa mu onda odgovara, srdito, da je krajnje vreme da prestanu da se druže sa ordinskim. taj čovek je počeo da pije. rjepnin onda prelazi ćutke preko drugih šala tog poljaka, koji mu je dobar drug, i priča, da ga je ordinski odveo u posetu toj drugoj sestri. ona je izišla iz bolnice i putuje, kroz koji dan, u pariz. sad je u bolnici mlađa, ali ne u toj skupoj, privatnoj, bolnici, nego u onoj, preko puta spomenika palim engleskim artiljercima u prvom svetskom ratu. nađa ga onda pita, namršteno, pa, kako je bilo kod starije, za koju kaže da je još lepša? došlo je do nesporazuma. ordinski je otišao već posle dvatri minuta, glupavo, izvinjavajući se, a kod te dame došli su radnici, po veliki radioaparat, koji je, preko oglasa, prodala. on je onda odsedeo pola sata, pričao o parizu, a zatim otišao. rekao je da i on putuje, kroz koji dan, u belgiju. šalje ga familija lahir. kakva je to glupost, kolja? zašto ste to rekli? zato što sam rešen, da prekinem to poznanstvo, i to brzo. nađu je začudilo ono što joj muž kaže, sa nekom ružnom, muškom, brutalnošću. da se, svakako, radi, prvo o jednom, zatim drugom, pobačaju. obe su blede, lepe, izbegavaju, kaže mu ordinski, i muškarce, i udadbu. odlažu. to je koješta. uzvikuje onda njegova žena. prvo, to je nemoguće, nedozvoljeno, u londonu. drugo, ne ponaša se lepo. nema prava da se ponaša, tako. ništa mu nisu skrivile. htele su čak i da pomognu. kako je mogao, tako olako, tako ružno, da slaže tu ženu, koja, i sam kaže, ne može biti sretna, kojoj je muž umro. rjepnin onda saginje glavu, pa priča, da nikad nije izišao tužniji iz jednog stana u londonu, nego iz stana te lepe žene, sa kojom ga je ordinski, tako prostački, glupavo, ostavio, nasamo. njen stan se nalazi u jednoj ulici londona koju je, nekad, temza plavila, često. reka se tu čini crna, kao stix. u blizini se nalazi i spomenik onoga, koji je o francuskoj revoluciji pisao, kao da piše škotsku baladu. on je, već kad ih vide u bolnici, slutio, u životu tih sestara, neku tamnu, bolnu, tragediju, ili tragikomediju, žena u londonu. ne želi, ne može više da podnosi, ni svoju, ni tuđu nesreću. zato se uklonio. a rešio da pobegne, i ostavi, obe. starija je, posle odlaska ordinskog, kad su radnici odneli taj aparat na prodaju, ostavila, slučajno, vrata, odškrinuta, u jednu drugu sobu. on je i iznošenje tog aparata, velikog kao nameštaj, posmatrao. bilo je očigledno da, kraj sve, tobože, raskoši, u toj kući ima i nemaština svoj stan, od nekog vremena. a ugledao je, kroz ta odškrinuta vrata, i nešto, što ga je, iz te kuće, brzo oteralo. čitav red muških cipela, vidno dugih stopala, bio je poredan na parketu, očišćen. a čekao svakako prodaju. to je bila, valjda, obuća pokojnika, muža starije sestre koji je bio nedavno umro? njemu se te cipele na parketu, učiniše, kao da ih je sreo na klupi na nekom groblju. kao neki nadgrobni, ekscentrični, spomenik, u zapuštenom, engleskom groblju. stajale su, nepomično, sablasno, u sobi u koju je suton ulazio. što se tiče mlađe sestre, od nje se oprostio pismeno. rekao je da jako žali što ga šalju na kontinent. u belgiju. zašto da posećuje, sad, u bolnici, mlađu sestru? i, čemu da, uopšte, nastavi da viđa te žene, koje su poznanice ordinskove, ali, o kojima ni ordinski ne zna mnogo. zna samo da su se mnogo promenile, otkad je rat prošao. u njihovom životu odigrava se nešto, u šta je on, rjepnin, nehotice, upao. čemu da ih ispituje? da ih prenerazi, pričajući da radi u jednom podrumu? za guineju dnevno? da sedi, ceo dan, na jednom tronošcu, u podrumu? toliki ljudi i žene u londonu rastali su se, tako, brzo, prošli, nestali, u neku stanicu, u podzemnu železnicu, u mrak, u parku. toliki će se pretvoriti u pepeo u krematoriju, posle nekog kratkog poznanstva, a oni, koji ostaju, to i ne znaju. u ruskim, emigrantskim krugovima, u londonu, brakovi su trajali dugo. bilo je u životu tih emigranata, posle toliko godina provedenih u žalosti i bedi, svakojakih čuda, ali malo razvoda. sve je više bilo staraca i starica u tom svetu čiji se život u londonu završavao kao neka priča. u ruskoj crkvi, preko puta zgrade vazdušnog saobraćaja u londonu, pored stanice odakle zeleni busovi izlaze u okolinu londona, svake subote, posle večernja u crkvi, mogao je svaki da posmatra razilazak nekoliko takvih parova. kad bi se bogosluženje završilo, i sumrak počeo da pada, pred crkvom bi se praštalo društvo staraca, bivših gardijskih oficira, i babaca, koje su bile nekad lepotice sankt petersburga. kao na nekoj pozornici, ti starci su se učtivo klanjali i ljubili te stare žene u ruku, a posle je, par po par, lagano, sitnim koracima, nestajao u londonskom sumračju, koje se, često spušta, kao neka zavesa, rano, na sve, u toj varoši. au revoir, prince. gdje kapitan ? vaši krasnije i belije rozi krasivi. on vsegda ljubezen. do svidanja. zvona na crkvi bi onda umukla. svet petrogradskih, bračnih, skandala, parovi iz skandaloznih, moskovskih, hronika, ljubavnika, brakolomnica, brakolomnika, postali su, u emigraciji, u londonu, verni do groba. vraćajući se sa večere, iz pomenutih klubova, rjepnin, međutim, nastavlja svoje pokušaje traženja mecena i izdavača za svoje knjige, o medvedima sibira i o lepoti kavkaza. ordinski ga, i dalje, predstavlja lepim ženama i šapuće im, da je taj ruski princ idealan primerak aristokrate, za nekog sekretara kluba, a baš sada pred razvodom od svoje žene, koja je bila čuvena lepotica. kad se vrati sa tih večera, rjepnin priča, svojoj ženi o tim ženama, i njihovim muževima, koji su bankari, političari, članovi parlamenta, glumci, a ima među njima i izdavača i knjižara i trgovaca slika. on se, pri tom, trudi, da sebe prikaže kao lakomislenog čoveka koji nije dostojan privrženosti, kao što je pokazuje nađa. priča olako, drsko, a žena ga tužno posmatra. pošto su sve žene, obično, inteligentnije, od svojih muževa, ona ga je progledala i sluti šta joj sprema, i zašto bi želeo da je se otrese. želeo bi da sebe prinese na žrtvu, da bi se ona spasla. to je vređa. priča, kao da je ona već otišla tetki, u ameriku. priča, kao da se vratio u svoj život pre trideset godina, u parizu i sankt petersburgu, kad ona u njegovom životu nije ni postojala, a on bio neženja. posle, kad ona, umorna od obilaska londona sa svojim kutijama, ode da legne, on ostaje katkad, pognute glave, i pita se i sam, kako će se sve to svršiti, između njega i njegove žene, koju voli, a napušta. pocrveni i pobledi od stida. njegovoj ženi, mučenoj i nesanicom, čini se, da se te mnoge žene u tim klubovima okupljaju oko njenog muža, zato, što je stranac. slušala je o slabosti engleskinja prema strancima. različitim od njihovih muževa. polako, kod nađe, počela je da se javlja ljubomora. trudi se da njegove priče, o tom svetu, sluša, kao da je bezbrižna, sa osmehom, kao da to neki mladi dečko priča, njen sin možda, koga nije imala. a koji je tek nedavno počeo da sa ženama igra. koji je, do pre dvetri godine, znao da se igra samo sa onim, malim, staklenim, globusima, koji se mogu pretvoriti u plave oči lutaka. iduće nedelje, međutim, muž joj priča, da ga je ordinski predstavio jednoj mladoj ženi, koja je, u jednom engleskom ministarstvu, svemoćna, a bila čuvena za vreme rata. ordinski, dakle, nastavlja da igra ulogu, koju je jago igrao, kraj otela? misli, u sebi, njegova žena. životu londonu, dakle, nastavlja, da joj oduzima, polako, muža, koga je toliko volela dok je bio mlad, a koga voli i sada, kada je na pragu starosti. mreža londona, zamršena, puna slučaja i neshvatljivih događaja, nastavlja, dakle, da hvata njenog muža, koji misli da je dovoljno jak, da u svom životu vlada, i, da njenim životom, upravlja? i riba se tako praćaka u mreži. i njen muž, tako, misli, da će moći da je se otrese, a ne vidi da je nemoćan da u ovoj ogromnoj, vavilonskoj, varoši, išta izmeni, u sudbini koja ih čeka. ne sanja šta mu ona sprema. ne da ga. te subote joj priča, da je ordinski udesio, da sedi kraj te mlade žene, koja je ćerka lorda šervuda. pričalo se da je, za vreme rata, bila čuvena špijunka. neobično je visoka. sa očima, za koje ordinski kaže, da su kao cvet, koji se, u londonu, naziva. viola tricolor, a vrlo je primamljivog stasa. smeši se na njega dok joj se klanja. rjepnin kaže ženi da liči na sliku gospođe robinson, koja je imala nadimak perdita, a bila dugo, ljubavnica kralja đorda iv. nađa se slike ni te žene ne seća. kako se ta žena ponaša? to je neka avanturistkinja? muž joj kaže, da se vara. to je vrlo pristojna mlada žena. sve su ćeri lordova, kaže ordinski, za vreme rata bile, u obaveštajnoj službi, ili po bolnicama. one su patriote. čudi se da se ona ne seća slike pomenute glumice, koju su videli, kad su došli u london, i obilazili muzeje. to je čuvena slika. dobro, dobro, kaže mu žena. o čemu ta žena razgovara? razgovarali su o pitanju od čega čovek, kao što je on, može, u londonu, da živi? i ona je smatrala da bi bilo najlakše, i najunosnije, da on postane, avet. avet pisac. ghost writer. to su, obično, škrabala, koja, anonimno, drugim piscima, koji imaju para, pišu, a ne potpisuju, dela. najbolje bi bilo da piše o špijunima, i ubistvu ruskog cara. zaradio bi mnogo. lov u sibiru je sportska knjiga. o planinarstvu, u švajcarskoj, ima sijaset knjiga. to se slabo plaća. sad je vreme kriminalnih romana. to nije sramota. to su često anonimna dela čuvenih, engleskih, pisaca. pišu kao aveti. ako to neće, ili ne može, onda neka pokuša sa kratkim pričama u novinama. ona će ga pomoći. ordinski joj je pričao, o bedi, u koju su zapali. i njegovu ženu želi da upozna. kriminalni romani idu u milion primeraka. moći će nešto malo zaraditi, i sa slikama o kavkazu, koje kaže ordinski, da ima. ona će mu pomoći. help, help. lepo. upoznaću je vrlo rado, kaže mu onda žena. biće za mene velika radost, kaže mu, podrugljivo, francuski. a šta je posle bilo? et apres? odvezla nas je, mene i ordinskog, u svoj klub. lovaca. iza hotela dorchester. hoće, kaže, da upoznam njenu najbolju prijateljicu. to je bila ćerka nekog guvernera malaje. bila je vrlo vesela. pričali smo ratne doživljaje. ona je pričala strahote. pili smo i šampanja. ja sam se pitao kako ću platiti ogroman račun, koji je, posle ponoći narastao, mislio sam, kao vrh kilimandžara. međutim, one nisu htele, ni da čuju, o tom. u klubu se ne plaća. to ide na njihov račun. na račun članica kluba. posle ih je ordinski odvezao kući. to je sve. zašto sve? zato što bih, sad, ja trebao da ih odvedem na večeru, u ric, a pošto zna, šta radim, i koliko imam, how much i am worth, moglo bi da mi se desi, da mi ponudi, da mi, i večeru plati. mnogo štošta sam doživeo, to neću da doživim. nikita rjepnin bi se prevrnuo u grobu i sanjao bih ga. neću da me niko sažaljeva. a odsad ću sesti, pri tim večerama, samo među prepotopske babe, one su izdašne u dekolteu, ali se sa njima, posle večere, poznanstvo, prekida. njegova žena mu se, glasno, smeje. međutim, nagonom žene, ona ga pita, da li je to baš jedini razlog, da želi da pobegne i od tog poznanstva? pognute glave, rjepnin onda priznaje, da nije. ne, nije. pravi razlog je mustafa. njegova žena se trgla kad je to rekao. pita. zašto, mustafe? on je onda seća, kako mu je ona pričala, da je ona njena poznanica, sa kojom su se upoznali na letovanju, na francuskoj rivijeri, bila zaboravila, sve što se zbilo u svetu, i u ratu, a pitala samo za jednog lepog marokanca, koji je u monte karlu pozivao strankinje, da popiju, kod njega, njegovu čuvenu kafu. mustafa. ova engleskinja je, u razgovoru sa njim, isto to pitala. pričala je o ratu, o užasima, šta je sve njena prijateljica u malaji videla, o parizu za vreme okupacije, pa su, slučajno, došli i do letovanja na rivijeri, kuda se sprema. on joj onda reče da monte karlo dobro zna. na zemaljskom globusu se dogodile, u prošlom ratu, tolike strahote, takve gadosti, takvi užasi, da sanja samo o tom, kako da i on ode iz londona, nekuda, da zaboravi šta je sve, i on, preživeo u prošlosti. na korzici, ili negde iznad antiba, misli, da bi, pod mimozama, pod suncem, pod plavetnilom neba, zagledan u plavetnilo mora, valjda našao neki smisao, neku utehu, i u svom životu. i za svet, kakav je. da zaboravi, i rusiju, u koju više ne može da se vrati, i celu tu, odvratnu, evropu, koju je prošao uzduž i popreko, te napoleone, te ratove, te bezbrojne mrtve, pa i tu sadašnjost, u kojoj on više ne učestvuje, a u kojoj toliki, oko njega, skaču, đipaju, žvaću, igraju, u smehu i nekoj radosti, nekom zadovoljstvu, koje on više ne deli, i ne može ni da razume. proveo je jedno leto sa ženom u monte karlu. bilo je lepo i bili su sretni. ona je onda upitala. da li zna mustafu? jedva se uzdržao da ne kaže, toj engleskinji, ono, što je englezima kambron rekao. učinilo mu se kao da drži, u jednoj ruci sredozemno more, a u drugoj mustafu, a ta krava, eto, bira mustafu. da niste i vi, darling, tog leta, u monte karlu, svratili da popijete kafu kod mustafe? njegova žena je zaprepašćena, zlim, prezrivim, pogledom, kojim je, u tom trenutku, muž posmatra. pogled mu je pun mržnje. mustafa, kaže poluglasno. mustala. cest trop fort, niki. nje daj bog. rjepnin joj, međutim, nekim, novim, grubim, glasom kaže, da bi sa onog, drugog sveta, mogao mirno da posmatra, kako daje oglas u novine i prodaje cipele pokojnika, njegove, ali, ako bi se setila, mesto da se seća rusije, mesto sankt petersburga, svoje poginule braće, mesto plavetnila nad morem sredozemlja, kud su prošli, mustafe. zadavio bi je kao kučku koja ga je ujela. iako su, među njima, forme lepog ponašanja, katkad, u engleskoj, zaboravljene, njegova žena je užasnuta, divljinom, kojom taj čovek to kaže, a, isto tako, i pogledom kojim je gleda. ona okreće od njega glavu. šta je to? pitala se preneražena. ljubomora? neko ludilo muškarca koji zna, da je na pragu starosti? ljubav, kakva ljubav? zar je, i ona, za njega, samo stvar u kući, njegova svojina? zar je moguće da iz tog čoveka, tako učtivog, blagog, lepo vaspitanog, progovori, zver, kozak? neki strašni rjepnin? zar je moguće da oni nemaju više druge veze, u braku, sem tog braka? ni veze uma, ni srca, a ni veze sa tim morem, nebom, njihovom prošlošću, tolikim, prošlim, nežnim rečima, zagrljajima, suzama? ona se, i nehotice, od straha, smeje, glasno i pita ga nekim glasom iz detinjstva, kojim je, kad su bili mali, sa braćom govorila. niki, gospodi bože, šta bi bilo da sam slučajno, zaista, jednog dana, i ja svratila kod tog marokanca, prodavca suvenira iz monte karla? zar biste posumnjali i u mene? ne razumemo se, nađa. kad bih doznao da ste svraćali kod mustafe, na kafu, prosto bih vam okrenuo leđa i otišao. a možda bih vam bio i oprostio? ja sam rus. bili ste mladi. neiskusni. to, što se, u prošlosti, moglo desiti, smatram za prirodno. ubio bih vas tek, kad bi se sećali, i pitali i, sad, za mustafu. žena mu se onda smeje, glasno. pa možda one pitaju, sećajući se, za kafu, a ne mustafu? ne znam. ne verujem da pitaju za kafu. pitaju za mustafu. legionari rimski, kad bi pali, u pustinji pominjali su cezara. prvi hrišćani su na samrti pitali za hrista. one se mustafinog penisa sećaju. neću više ići na te večere. neću da me pitaju za mustafu. neću da mi te žene nalaze zaradu u londonu. njegova žena se kikoće glasno. zatim se stišava i gleda ga zabrinuto. primećuje da mu se lice, od nekog vremena, izdužilo, usahlo. ne izgleda dobro. oslabio je. ona mu prilazi i miluje ga po licu. prećutkuje da ga baš takvog, umornog, oslabelog, voli, još više, i, još više želi. seća se kako je uživala, vrlo mlada, u njegovom zagrljaju, ali otkad su nesretni, otkad žive teško, ona uživa još mnogo više u njegovom zagrljaju, a ne bi umela da protumači zašto. to, da on nema sreće ni sa tim poznanstvima, da se vraća u tu mračnu kuću, snužden, to, u njoj budi želju, da ga ima još više, i uspavljuje, posle, kad ga se naljubi. da bi valjda zaboravio tog mustafu, rjepninova žena je nagovarala muža, i dalje, da ne treba da prekida te večere, u tom klubu. ona te večere, ne samo odobrava, nego ga čak i podstiče, podrugljivo i oholo, da nastavi te razgovore, iako ga pitaju za mustafu. mustafa? ko je to? ona se jedva i seća da je to neki marokanac, koji je suvenire prodavao. ne seća mu se više, ni lica, jasno. seća se samo da je imao namazanu i ulizanu kosu. kao i ordinski, i drugi joj kažu, da je, kroz te klubove, najbolji put, do nekog sekretarstva, u nekom klubu. takvo je mesto uvek dobro plaćeno. još malo samo. ona se nada da će, kroz godinu dana, imati takve lutke, i haljine, da će šiti i za žene koje imaju za muža maharadžu. madam panova joj kaže, da je prvi korak, ka uspehu, u društvu, u londonu, da imaju neku bolju adresu. treba naći stan u londonu. da, da, odgovara joj muž. zna i on to. kao drolje u tunisu, lekari, na primer, u londonu, imaju svoju ulicu. advokati, svoj kvart. trgovci dijamantom svi su se smestili u jednu ulicu. potrebno je da se i on pojavi nekom boljom adresom u londonu, nego što je taj ćorsokak u mil hilu. u to vreme, međutim, bilo je teže naći neki mali, stan u londonu nego ključaonicu u mraku. sve je zauzeto. kod mesta waterloo, englezi su pobedili napoleona, jer su njihove linije pešadije, u crvenim mundirima, izdržale napad francuske konjice. tih dana u londonu su, tako, tri miliona engleza, držali svoje male stanove. a najskuplji su bili baš ti mali stanovi. svi su u rukama agenata, koji stanove preprodaju, kao sitnu ribu. treba prvo da plate agentu. kolja, dorogoj, pa da platimo. pokušao je i to. uzalud. dadu mu neku adresu, ali kad stigne, uvek je već izdato. volšebno. treba za novu adresu, platiti, ponovo. uz takav stan, trebalo bi otkupiti i neki stari, ofucan, nameštaj, neke smrdljive fotelje, neke zavese, a dati i mito, kao da je london izdat abdul hamidu. nađa, onda, idućih dana, odlazi u opštinu mil hil. tamo je uveravaju da, na stan, hiljade čekaju. a prvo treba stan da dobiju mladi parovi, koji su se vratili iz rata. iz stranih zemalja. a imaju i dece. oni dece nemaju. nisu ni englezi. zašto se ne nasele u neku baraku izbeglica? to je vrlo jeftino. zatim joj savetuju, da se obrati, katoličkom, parohu. ne anglikanskom. katolički, nalazi stanove, poljacima. možda će naći i za njih. taj paroh onda prima nađu lepo i sažaljeva slučaj, ali joj kaže, da nema nade da bi mogao da im nade nešto. savetuje im da ih smesti, kod nekog, starog, samca, ili kod neke stare, imućne, dame, za čuvarkuću. to bi im, automatski, donelo i stan, a možda i platu. oni su stranci na ovom ostrvu, pa moraju uvideti da su stanovi potrebni, pre svih, tim engleskim, mladim parovima bračnim, koji krova nad glavom nemaju. a stanova je malo. vrlo malo. mnogo je porušeno. ima ih na milion, koji čekaju u londonu. sasvim slučajno, u očajanju, nađa to priča jednog dana babuški, madam panovoj. iznenađena je i prebledela, kad joj stara grafica kaže, da za njih ima jedan mali stan u londonu, u vidu. treba da počekaju samo malo. neka još malo izdrže kod majora. rjepnin je, posle svojih neuspeha u tim klubovima, sve češće ćutao, ćuteći odlazio na posao, svako jutro, i kao u nekom snu, izlazio na stanici pikadili, odlazeći u radnju, gde je u podrumu čekao na njega dug red cipela i njegov tronožac, nepomično. pavši u bedu, lutajući po londonu, bio se navikao da razgovara sa samim sobom, pa je mrmljao i šaptao, umorno. uostalom, i da je hteo da progovori koju topliju reč, s kim bi mogao? kao mravi, gomile su hitale, ćutke, na posao, a hiljade i hiljade lica prolazila, kao maske, u nekom ludilu. obično bi, kad bi izišao iz podzemlja, zastao i sad kod crkve svetog jakova, gde je dvorište bilo pretvoreno u mali park, spomen park, za poginule u prvom svetskom ratu, ili bi išao, odlažući odlazak u podrum, do trga na kom su spomenici engleske, tobožnje, velike pobede, u krimskom ratu. setio bi se da je rus, ali da je to, da taj spomenik ne voli, smešno. to je prošlost. odatle bi, pored dugog reda palata, klubova, odlazio u svoj podrum, kao somnambul. pogledao bi kipove engleske garde, što su saliveni od topova, koji su, kažu, oteli od rusa, u sevastopolju, pa bi se na njih osmehnuo. bio je artiljerac iako je ostao u štabu. tu je i gospođica florence nightingale koja je negovala ranjenike i, sa fenjerom u ruci, obilazila te mučenike, noću. englezi je sad zovu. ledi sa lampom. nije imao ništa protiv te žene, ali je ponavljao, u sebi, da je smešno, da je njega, rusa, sudbina dovela, da bude prosjak, baš u londonu. taj trg se zove waterloo. sa srditog dijaloga sa englezima, u sebi, kad se toga setio, prešao bi na prepirku sa francuzima. sa napoleonom. život koji je bio proveo u tolikim gradovima evrope, bio je izazvao u tom ruskom junkeru, neki patološki bes protiv spomenika prošlosti, i pobeda u prošlosti, kao i protiv velikana čovečanstva, i pojedinih naroda, u prošlosti, iako je i sam, stalno, u svojoj prošlosti, živeo. sa nekim, prezrivim, osmehom, bio je postao neprijatelj svih takvih spomenika u svetu. ti spomenici, koji mlataraju sabljama, zastavama, rukama, ili stoje, zamišljeni, u rimskim togama, na trgu, dovodili su ga do nekog besnila, tako, da je želeo, katkad, da zastane, i počne da viče. da idu do đavola. trebalo bi ih srušiti, razbiti, razneti, zakopati u zemlju, kao mrtve. osećao je da, pod uticajem tih spomenika, on, i žive ljude, a naročito na vrhu društva i država, sve češće, vidi, kao iskrivljenih ruku, sabalja, glava, kao nakaze, koje mlataraju, stalno, rukama, a stoje raskrečenim nogama, pa nešto viču i deklamuju. a bas les grands. sećao se kako je barlov vikao. smešne su mu bile i te mnoge žene, koje uvek stoje pored tih spomenika, ili u spomeniku, pa polažu vence na čelo heroju, ili se, nad njim, sentimentalno, naginju, ili se uzdižu, polugole, ili gole, pa predstavljaju lepoticu, ideal. merde, napoleon. umalo nije uzviknuo. dođite, generale bonaparta u london, da se oči u oči pogledamo. da nije bilo gustog saobraćaja, oko tog spomenika, tako, da umalo nije bio pregažen, tu, taj rus bi možda, i tog dana, bio nastavio svoju polemiku, ćutke, sa napoleonom, i sa napoleonom, u londonu. u samoći tako, neispavan i izgladneo, bio se navikao na te dijaloge, monologe, u svojoj glavi, ćutke. katkad bi, ruski u sebi, dodao, da se aristokrat rjepnin, pretvara u seljački lonac, zemljani, u kom, misli, kao zrna pasulja, skaču, vriju, igraju. u tom besu, na tog imperatora, koji je jedne zime bio ušao u moskvu, rjepnin se stišavao tek kad se setio pisama tog korzikanca, ženi. ta pisma je rjepnin voleo i cenio, divio im se, ali bi, odmah, zatim, dodao, ono što mu je onaj talijan u podrumu, rekao, da je ta žena, rekla o svom mužu. il est drole le general bonaparte . kako to, pitao se rjepnin, da ljubavnik, uvek, ima više i češće, uspeha, kod žene, nego muž? kad bi on izvršio samoubistvo, u londonu, da li bi posle godinu dana, ili možda i pre, ordinski, kod nađe, uspeo? pretrčavanje, između automobila, koji su se vrteli oko tog spomenika, na tom trgu, osvestilo ga je, pa je prekinuo tu svoju, nemu, svađu, sa pobednikom kod moskve, koji je, posle, izgubio bitku, kod mesta vaterlo. žurnim koracima odlazio je u podrum. međutim, ni kad je, tog dana, stigao, u radnju, i sišao u podrum, gde onog talijana među cipelama još nije bilo, rjepnin nije sasvim prekinuo svoju prepirku, sa sobom, o napoleonu. kao neka, kratka, pobuna, nekih vojnika, kao neka oluja, u mozgu gladnog čoveka, protiv osvajača rusije, ta ljutnja na napoleona, bila je, kad je seo na svoj tronožac, da otvara poštu, prošla. u glavi, međutim, sve misli o napoleonu, za čudo, neće da prođu. rjepnin je, u svom dugom opštenju sa poljacima, naročito sa ordinskim, bio navikao na prepirke o imperatoru francuza, pa je bio, tako reći, zaražen, od poljaka, brbljanjem o tome, da li je napoleon bio veliki čovek, ili nije? lempereur mu se javlja, u mozgu, tog dana, u čizmama, i u podrumu, valjda zato, što još nikog drugog nema u podrumu, i što je tišina, u polumraku. rjepnin je, kao svi artiljerci, imao odlično pamćenje, pa je tog dana, nastavio, i nehotice, da se seća frazeologije tog velikog čoveka, sa kojom je opijao, i plašio, i očaravao svoje vojnike, ministre, kraljeve u evropi, pa, s početka, i ruskog cara i rusiju. međutim, vremenom, u londonu, to brbljanje, među poljacima, pretvaralo se kod rjepnina u svađu, jednog rusa, sa imperatorom, koji mu se sad već činio smešan i koga je mrzeo, a čitao. kao da je, pomoću napoleona, hteo da iz tog podruma obućara iziđe, i vrati se u rusiju. koješta. zar to nije smešno? pomislio bi i sam. bio je, zbog tih, stalnih neuspeha, koje je nađi pričao, iznemogao. sedeo je pognute glave na tronošcu. vojnici, vikao je, međutim, u njemu, jedan glas, mi nismo pobeđeni. ljudi, koji su poreklom iz naših redova, izdadoše naše pobede, našu zemlju, vašeg cara, njihovog dobrotvora. zadenite još jednom našu trobojnu kokardu, koju ste nosili u velikim danima našim, a kad budete ostarili, vaši će vas sugrađani opkoliti i gledati i slušati pomno, kad o velikim delima svojim budete pričali. moći ćete da kažete ponosito. i ja sam bio u toj velikoj armiji, koja je, dva puta, ušla među zidine beča, i ušla u rim, i berlin, i madrid, i moskvu. moskvu? tek kad je rjepnin, u sebi, izgovorio, i moskvu, trže se i pogleda, oko sebe, u podrumu. poče, sa dosadom, da otvara poštu. obućarevo letovanje tog dana, osim svoje svađe sa napoleonom, u londonu, rjepnin je imao još jedan doživljaj, u svom podrumu, koji nije bio manje neočekivan, nego napoleon. mis mesec silazi kod njega u podrum i umiljava mu se, kao nikad pre. smeši se i pita, gde će provesti svoj godišnji odmor? stoji okrenuta leđima daskama, koje ih dele od talijana, koji može, kroz daske, da ih vidi, pa se naslanja na rjepnina, onako, kako to samo engleskinje umeju. nežno, mirno, kao nehotice. a dodiruje mu rame svojim čvrstim, devojačkim grudima. gleda mu, širom otvorenim očima, pravo u zenice. da nije oženjen, kaže, pozvala bi ga da upozna njenu porodicu, ona ima malu jahtu. to veče, kao da je to naslutila, nađa očekuje svog muža, tužna, umorna, ćutke. kratka radost u kući bila je prošla. ono što je ona zarađivala, prodajom svojih lutaka, bilo je, kao i njegova zarada, malo. a ono što joj je babuška, grafica, panova, dala, za njene, večernje haljine, topi se brzo, kao što se sneg pred kućom, u njihovoj baštici, otopio. do zime će, od toga, moći da žive, nekako, ali, na kraju godine, i tome će biti kraj. a london je, te godine, počeo da se menja. skupoća je rasla. a ulice su bile bolje osvetljene, a radnje su postale raskošne. neke nove gomile počeše da se viđaju, na ulicama, bolje odevene, veselije, iako je skupoća bila velika, i dalje. nađa je začuđeno primetila i neke nove žene na ulici, sa nekom novom nošnjom kose, ofarbanom plavo. crnomanjaste su nosile, sad, kosu, vezanu, kao što se u rusiji vezivao, kobilama, rep. počinjalo je neko novo leto. njene lutke neće više da kupuju, čak ih i ne gledaju. nikom ne trebaju više. kad joj se muž, to veče, vratio, ona ga posmatra ćutke. zatim mu kaže, okrenuvši od njega glavu, tiho. ja i vi, niki, ovde nemamo više šta da tražimo. otići ću, početkom idućeg meseca, na nekoliko dana, u jednu bolnicu, koju mi je našla babuška. ne treba da brinete, toje neka sitnica. a kad se vratim, možemo, ako to još želite, da razgovaramo o mom odlasku u ameriku, kod marije petrovne. došla sam do uverenja da nas, ovde, zaista, ništa dobro više ne očekuje. da ćemo se samo mučiti, do smrti. sve je uzalud. ja to neću da gledam. treba da pokušamo, i to, da se rastanemo. možda ću vas, tako, spasti. ona mu kaže, to, sa nekim čudnim, tužnim, osmehom, mirno, tiho. međutim, idući dan, dolazi kući očigledno zbunjena, nemirna, i kaže, da je sa njihovim stanom svršeno. dobili su stan. našla ga je babuška. to je jedna soba, na sedmom spratu, u londonu, u jednom velikom bloku, punom amerikanskih oficira, a uz sobu imaju, pored predsoblja, malo kupatilo, a u jednom plakaru, kujnicu. divno je. najviše joj se dopada, da će on, odsad, stanovati u zgradi koja nosi ime one cvećarke, koju je, kralj čarls ii, zavoleo. imali su, kolja, dorogoj, i sina. nell gwynn. niki, kralj tu ženu nikad nije napustio. rjepnin onda priznaje, pognute glave, da je i to sreća, kojoj se više nije nadao. stan, soba, u londonu? slava bogu? sreća dolazi iznenada. pita, promuklo, ne dižući glavu sa šolje čaja, da li zna za pleme indijanaca, koje se naziva širijan? to je pleme amazonsko. kaže. bog je dobar, kad nađu so. iako se rjepnin, kad spomene boga, podsmeva, iduće nedelje, sreća počinje da ga prati, kao da je u monte karlu. u njegovom podrumu, robinson, šef ekipe radnika, u belom overolu, sa naočarima na nosu, kaže mu da, lahiri, početkom avgusta meseca, zatvaraju. na četrnaest dana. svi dobijaju plaćeno odsustvo. a pošto se, sve radnje, otmene, u londonu, zatvaraju, u avgustu, i, pošto njihove otmene mušterije, uopšte, nisu u londonu u avgustu, rjepnin može poći, dandva ranije, a vratiti se, dandva docnije. rjepnin, od početka, sumnja u tog čoveka, koji liči na kratkovidog lekara u svom belom overolu, sa lažnim zubima, koji mirišu od nekih pastila, koje taj čovek topi u ustima, tako, da mu dah ima miris nekog cveća. zvao se robinson, a to ime seća rjepnina, onog robinsona, na jednom pustom ostrvu u tihom okeanu. uveren je da robinson želi da ga izgura iz radnje. čudi se, otkud robinson, mesto da je tamo, na tom pustom, dalekom ostrvu, kud ga je bura izbacila, sad, u londonu, i radi njemu o glavi? iskoristiće to odsustvo, da udesi, da ga otpuste. neće mu pomoći, ni to, da u brisel treba, subotom, slati bilans, na francuskom. udesiće mister robinson, i to. junak našeg romana, zbog toga, počinje da se brani, od te sreće, odlučno. kaže, ne može da ide iz londona. preseljava se, sa svojom ženom, u nov stan, koji je tek, posle toliko godina, dobio. chelsea. a on je nov i u radnji. nema prava na to. ostaće, i u avgustu, da radi, dobrovoljno. ima da sredi knjige, račune, prepisku, koju mu je francuz ostavio. robinson je onda zažmirio. kaže. to, sa odsustvom, je svršeno. kaže. vola. hoće da kaže voila. tako je, za vreme rata, od francuskinja naučio. to znači da je svršeno. gotovo. širi ruke. ponavlja da se radnja u avgustu zatvara. a u londonu ne mogu, svi, imati svoju volju. to je kod familije lahir rešeno. uostalom, ni radnici sedlari, čizmari, obućari, ne bi mu to oprostili. smatrali bi, to, kao da želi da vlasnicima kaže, da, takvo, plaćeno, odsustvo, iako je po zakonu, nije potrebno. ulagivanje. bolje da razmisli još jednom. neka spremi, za poslednji petak u julu, svima, isplatu. dvonedeljnu platu. neka dobro zabravi kasu i ključeve preda njemu, a neka pošalje poslednji bilans, u brisel, već u subotu. pa da se svi raziđu. uzalud rjepnin ponavlja da bi želeo da ostane. robinson se smeška i kaže, što se njega tiče, on odlazi, u francusku, gde je bio u prvom svetskom ratu. rjepninu preporučuje, brighton na moru, jer je u engleskoj, a blizu londona, a veseo. pun razonode. vola. rjepnin se onda, to veče, vraća u mil hil zamišljen. nudi svoju ženu, da iskoristi, ona, mesto njega, to kratko odsustvo, taj plaćeni odmor, po zakonu, koji je ona zaslužila, davno. ne može da je gleda više kako, do ponoći, sedi, nagnuta nad šivaćom mašinom. ona neće ni da čuje to. upisana je u tu školu za krojenje, parisku. treba na nekoliko dana da ode u bolnicu. on treba odmora. ona ima da odradi, to, što je za nju, za školarinu, plaćeno. ima da sašije njenim bebama nekoliko haljina i tuce jastuka i košulja. ona, uostalom, priprema selidbu. neće da ga ima, nekoliko dana, u londonu. rjepnin se opirao i dalje, iskreno. kaže da zna skoro celu englesku. zna i škotsku. živeo je i u varoši exeter, što je, u stvari, na moru. nađa mu odgovara da treba da se seti, kako je uzdisao za okeanom. neka se seti bretanje. tamo su bili sretni. kako je to bilo lepo. ona želi da provede to nekoliko dana, u bolnici, mirno. iako je u pitanju jedna sitnica, ženska, ne želi da nju vidi, tamo. treba da se okupa u okeanu. ona želi da se on okupa u okeanu, pa da joj se vrati veseo. ona ga miluje po obrazu. ona ga moli da joj učini to. želi da se on okupa u okeanu. toliko je to želeo. poljubila ga je i milovala, dugo, po obrazu, kao da je dete. to nutkanje, da onaj drugi putuje, trajalo je tako, nekoliko dana. na kraju krajeva rešavaju da putuje, on. početkom meseca avgusta, pomenute godine, u vozu koji ide do atlantskog okeana, na zapadu engleske, među putnicima, bio je, dakle, i jedan rus. junak našeg romana, koji se zvao nikolaj rodionovič rjepnin. on, u engleskoj, nikad nije rekao, ni priznao, da je knjaz. priznavao je samo da je bio kapitan. carski emigrant. taj voz, kojim je pošao na atlantik, delio se, kao neka gvozdena zmija, na dva dela, na stanici paar. jedan deo išao je do krajnje tačke evropskog kopna, a drugi deo do kornvalske varošice, koja se zove new quay, nov pristan. iako je, pre šest godina, živeo, dva meseca, u varoši exeter, na zapadu engleske, blizu mora, čudnim slučajem, bio je nekoliko puta, sprečen, da ode na obalu okeana. sad će stići. po novom engleskom, socijalnom, zakonu, svaki radnik imao je, godišnje, dve nedelje, plaćenog, odmora. u svojim pismima posle, koja je pisao sa tog odmora, svojoj ženi, nadeždi nikolajevnoj, u london, i njenoj tetki, knjaginji mariji petrovnoj, mirskoj, u ameriku, rjepnin je pisao, da je to nesumnjivi znak napretka čovečanstva. zar nije? dvadeset i osam miliona engleza i engleskinja putovalo je, na odmor. pre su se odmarali u crkvi, jednom nedeljno. nedeljom su zvonila zvona. bog je bio uteha. sad, na letovanju, nedeljom, u crkvu, ide samo kraljevska porodica. cela engleska čeka taj dan polaska na odmor, prvi ponedeljak, avgusta meseca, koji se naziva praznik banaka. bank holiday. tog dana ne rade čak ni banke. to je najveći praznik u godini. čak i bolnice primaju, tog dana, samo one koji su pregaženi, a njih ima, tih dana, mnogo u parizu se nazivaju pregažen pas. chien ecrase. a kod kuće ostaju samo oni, koje nazivaju bedridden. uzeti, koji leže na postelji. nije to važno. nego promena, u nameri, zašto se sad ide na letovanje u engleskoj? nekad se porodica okupljala u londonu samo o prazniku božića. oko imele. sad se putuje u potrazi za onim, što engleskinje, pocrvenele, zovu. fun. a muškarci. sex. to je na obali mora isto. promenio se bio, i taj praznik u engleskoj i nije više bio ono, što je bio, pre. pre je značio šetnju kroz varošicu, oca, supruge i dece. otac je, tog dana, dobio nov kaput, mati novu haljinu, a deca nove, ili prekrojene, očeve, čakšire, i novu obuću. mladi parovi su se častili sladoledom, u levku od piškota. sladoled su, taj dan, dobijali, na poklon, i oni, koji su se tek spremali da postanu parovi. tog dana bilo je i izleta, u polje, u šumu, na travu, pod stare hrastove, do gostionicapošta, ali je takvih pošta, i hrastova, sad bilo sve manje. ostale su, u malim mestima, samo bare, koje, od milošte, englezi nazivaju, ribnjacima, pond. u svakom slučaju, pre, trajali su ti praznici samo dan, dva, a najviše tri. sad su se, pretvorili u četrnaest. promena nabolje bila je, dakle, nesumnjiva. osim toga, taj praznik je sad bio plaćen, kao i radni dani, pa je to omogućilo svima letovanje. snove, oblake, odmor a za ćerke, udaju. pepeljuge su se bile pretvorile u princeze, a sudopere, u gospođe. tako se bar činilo kad se polazilo od kuće. već skoro sto godina, međutim, trajalo je bekstvo iz lekovitih banja, u evropu, koju englezi zovu kontinent. oni, koji su bili bolji, ne što se tiče glave, ili srca, nego u džepu, the betters, već davno su, na letovanju, bežali od svojih, vulgarnih, gomila. u domaćim banjama letovali su samo bolesnici i stariji svet, koji je, pre smrti, tražio još samo nekoliko nedelja mira, i engleskog čaja. oni koji ne mogu da odu u evropu, beže na letovanje u škotskoj, koja je daleko, a gde još ima šuma, tišine, i potoka, u kojima pastrmke skaču. a što je u tom svetu glavno, može se reći, da se letovalo, tamo, gde, i kralj i kraljica, sa porodicom, letuju. što se tiče letovanja na moru, iako su, i najdalja mesta od mora, u engleskoj, blizu mora, tamo, pre pedeset godina još niko nije išao da se kupa. prvi kupači u moru, u engleskoj, pojavili su se tek kad se i kralj, prvi put okupao u moru. tek tad, kao kraljevskom milošću, duž morske obale, počeše da niču, naročito na jugu, oni beskrajni redovi, kao lanci, uvek istih kuća, hotela, pansiona, za one, koji će doći da se kupaju u moru. naseliše i stene na obali, na krečnjaku primorja, gde galebovi oko prozora kuća, proleću, i gde su vetrovi zasadili žbunje mirisnog bilja i nisku borovinu. i sad još stoje ti stari, mali hoteli i pansioni, u dugim, uvek istim redovima, sa istim vratima, i bašticama pred vratima, za goste koji dolaze na more. čitave varošice i varoši pored mora pretvorene su u prenoćišta i gostionice koje mirišu na ribu, sa prženim krompirom. tu odseda svet penzionera starkelja i starica, koji su se naselili, zauvek, u ta mesta. što znači da imaju uštedu u banci, svoju kućicu negde i unapred plaćenu, grobnicu. tom svetu, pri večeri, zalogaji, već ispadaju, iz usta. žene, sirote, po tim pansionima, imaju ruke, čvornovate, kao granje sasušenog drveća, koje im udara u prozor kad vetar duše, i noću. one sede prekodan u prozoru. a pred zalaskom sunca, šetaju. ta šetališta se zovu. parad. kad te dame šetaju, čini se da povorke naočari hodaju. a kad se smeju, ili sednu na klupu, i zevaju, za svaki slučaj, stave na usta, šaku. kad otpočnu jesenje kiše, isprazne se i ta mesta duž mora. prolaznik tada, može da vidi samo retka lica u prozoru, onih, koji nemaju više volje, ni da kući odu. nego čekaju. zimu. ovu, ili iduću. a znaju. poslednju. sa tim ženama čak ni muževi više ne sede. oni traže svoje društvo u obližnjem pabu. ostavljaju ih same. kad dođe zima, zakivaju se daske na te prozore i sve ostane prazno. tako je bar dosad bilo. rjepnin je ta mesta znao, kad je iz logora, posle dolaska u englesku, sa poljacima, kroz te varošice prolazio. najmanje je bilo, u tim mestima, duž mora, onih, koji su došli da, glavačke, u more skaču. more je, još pre sto godina, kao i noć, ili mesečina, bilo lice prirode, koje je božansko, ali nepoznato. gledalo je groznim očima čoveka koji je dolazio, leti da mu se smeje i ljude koji su dolazili da se u njemu okupaju. prvo ih je plašilo, plimom, i talasima, i penom, u stenama, gde je grmelo, a one koji su zaplivali, prevrtalo je u plićaku, i, kad bi se usudili da u dubinu iziđu, davilo. okean je opkoljavao celu englesku, ali je čovek bio nemoćan pred tim čudovištem, i kad bi samog sebe hrabrio. plivao je tih godina, kao da je za učitelja plivanja imao, žabu. jedan, dva. raširite ruke, zatim noge. noge, pa ruke. jedan, dva. držte nad vodom glavu. junak našeg romana, koji je putovao u kornval, nije znao tu obalu okeana. kad je sa oficirima poljskog raseljeničkog kora bio stigao u englesku, prvo su poljake odveli, da se požene, u škotsku. zatim su ih razmeštali na južnu obalu. rjepnin nosi u sebi ljubav prema moru, i kao uspomenu, iz detinjstva, iz rusije. žena mu, uzalud, govori, da treba tu prošlost da zaboravi. njet rosiju. rosiju njet. nje zabivajem. njikagda. bio je zavoleo more u detinjstvu, onako, kako to samo deca mogu, uz oca, koji je englesku voleo. kao neku čudesnu priču, o nekom, drugom, velikom, lepšem, svetu. pravio je čamce od papira na vodi, u njihovoj naberežnjaji. a posle je zavoleo, prvo, drveno veslo, pa jedrilicu, pa kloparanje velikog brodskog točka, kad bi stari parobrod zamutio reku i ušao u nevu. zatim, šljunak u finskom zalivu, u plićaku. a sve mu to i sad, posle toliko godina, izlazi pred oči, čim zažmuri. ima suze pod trepavicama, gorke i slane, a seća se da je tako gorak i slan bio i ukus mora tamo. ne zna gde mu je otac, u finskoj, završio, ni, kako. seća se francuske obale, koju je, iz pariza, posećivao, gde su sve oči muškaraca bile uprte u nađu. crvenih suncobrana pod kojima su sedeli. i kockarnica koje su posećivali noću. vidi, u sećanju, more kod tarife i, preko puta, afriku. vidi i čunove u portugalu, u ericeriji, u dubini, kao u nekom bunaru. sve je to prošlo. jedva se još tih slika seća. postojalo je, međutim, jedno more, u njemu, u njegovom sećanju, u njegovom detinjstvu, koje mu je, iz nekog drugog sveta, otac doneo. to more je bilo ono, sa kojim je bio uspostavio jednu neprolaznu vezu. otac mu je bio angloman, najveći angloman u dumi, pa je bio i tom obožavanju mora, kod sina, mnogo doprineo. on mu je, još kao detetu, bio uzeo englesku guvernantu, a lično mu je utucao u glavu, nekoliko engleskih izreka, i pesmica, i priča, koje je morao da nauči napamet i da ponavlja, uveče, pre nego što bi zaspao. tako je onda, znao, na engleskom, da crveno nebo, uveče, znači, za one koji će se navesti na more, dobro. a crveno nebo ujutru znači, za ribare, zlo. kroz jednu pesmicu, koju je ponavljao pred ocem, on je tako, i brak, i čoveka i ženu, upoznao u vezi sa morem, i povezao, zanavek, u ljudskom životu. u tim stihovima, more je bilo počelo da se mrači, pa i mesečina na njemu. sunce je bilo zašlo. kod svog je prozora, žena jednog ribara počela je da uspavljuje svoje čedo. oči su joj bile uprte prema zapadu otkud su ribarske barke počele da se vraćaju. more je bilo uteha. u materinoj uspavanki vraćalo je oca detetu. čovek, i žena, sa njegovim detetom, imali su, sa morem, čistu, neprolaznu vezu. more je do kraja života vezivalo čoveka na pučini i ženu koja ga čeka. kako je to bilo lepo. ta veza je, i ljubavi, i čovekovom, teškom radu, davala, neki smisao, neki neprolazni smisao. u svakom slučaju, sav taj svet, koji izlazi tog dana na stanice londona, nije nimalo ličio, na tog čoveka i ženu, u stihovima, kojima ga je otac naučio. ti ljudi, i te žene, umorni su suvozemci, i ne traže od mora ništa, sem jednu od onih stolica za odmaranje, kojih ima, u engleskoj, leti, duž obala, na milione. jednu takvu baštensku stolicu. za koju se šest penija plaća. sixpence. za te posetioce mora, pruža se plićak, ispred njihovih nogu, a oni taj plićak jedino i traže. u njemu mogu da odmore svoje noge, sa svojim čukljevima i žuljevima, koje je, kao trag svoj, asfalt, ostavio, posle tolikih kilometara hoda, uvek u istom mestu. uteha je jedino čaj, u tim stolicama, pod koje se, posle, prazna šolja ostavlja kojih je mnogo. ženske, među tim šoljama, lako je prepoznati, jer na sebi imaju trag crvenila, ne neba, nego namazanih usana žena, koje su zauzele svu obalu. tom svetu je sasvim svejedno, da li je nebo uveče rumeno, ili će ujutru biti crveno. tom svetu je sve svejedno. kad do njega dopre zvuk muzike, iz paviljona, sav taj svet uživa, i zaspi. mladi, među njima, razume se, nisu došli na more, da se odmaraju, u tim stolicama, raskrečenih nogu i balavih usta koja, posle muzike, otvorena ostaju. mladi dolaze na more da igraju. a ljubavni parovi su došli, da bi mogli da se sklone, nekud, pod mračnu kapiju, ili uz neko drvo, u mraku, u parku. kad je nebo crveno ujutru, sad, čistači, u tim mestima, na obali, nalaze nešto, što na oljuštenu ribu liči. to su kontraceptivi. bačeni. kao kad zmija skida kožu. to je skandal, i, u engleskoj, sad, bilo je nešto novo. govori se da se to uvozi iz evrope. sa kontinenta. da toga, pre, nije bilo, što je, kažu, tačno. pre su čistači obale, kažu, nalazili, i kad bi nebo bilo crveno, duž parada, u stolicama, samo starije parove, strogo moralne, koji su se budili, posle neprospavane noći, neispavani, zavijeni u novine i kišne kapute, i ćebad, koju su doneli sa sobom, u vozu. muškarci, među njima, donosili su šolje čaja suprugama, iz obližnjih čajdžinica, sa dirljivom seksualnošću u glasu. uzmi šolju čaja, draga. have a cup of thea, darling. tek ove godine, otkad je on postao ćirica kod tih belgijanaca u londonu, ta mesta na moru počela su da se menjaju. dignuti su novi hoteli, novi kampovi, novi paviljoni za igranku, na suvu. u te kućice, po kampovima, ulazi i muško i žensko, sad, polugolo, a slobodno, i noću. ispod kuglana i tog paviljona za igru, ima akvarijum, koji se providi. u njemu nisu ribe, u moru, nego modeli, devojke, razgolićene, koje na licu nose gnjuračku masku, da bi mogle da poziraju, podvodno. to je nešto novo. amerikansko. tri dana odmora, godišnjeg, bili su se pretvorili u četrnaest, a sve to, plaćeno. napredak čovečanstva bio je dakle očigledan i čudo je, da se po hotelima pričalo, da su letovanja, pre, kraj svega toga, bila veselija. engleska nikad nije imala toliko porođaja i toliko dece, kao ove godine, kad je rat tek prošao, a mir vojnike tek vratio. pa ipak se, sve, nije bilo izmenilo. to je imao da primeti, u razgovoru onih, sa kojima je polazio, koji su mirno čekali da im se omogući, da svoj prtljag u voz unesu. još uvek otac, i sa belom kragnom, može da plati deci samo sladoled u levku od piškota. a sladoled se traži, kao veliko zadovoljstvo, i na moru. sladoled je uteha. on se kupuje preko celog dana u milion primeraka, u londonu. to je bio sadržaj prvih pisama, koja su stigla njegovoj ženi, u londonu, i njenoj tetki, u americi, a koja su dolazila iz jednog malog mesta na okeanu,koje se zvalo st. mawgan. nađa je bila zaprepašćena gorčinom u muževljevom pismu, a njena tetka preneražena, podsmehom, kojim joj je rjepnin, posle dužeg vremena, pisao. ona je, pri ukrcavanju, u kerču, ukrcana sa gardijskim kapetanom, koji se zvao barlov, kome je imala da bude zahvalna, da joj spasava život, ali joj se rjepnin, mnogo više dopadao. plakala je što žena, u životu, katkad, ne može da bira čak ni muškarca, koga želi. bila je lepotica, i mlada, tada, na crnom moru, a sad je bila uzela pedesetu i imala dobro plaćeno mesto, u jednom velikom hotelu, u njujorku, i radnju sa ženskim nakitom. nađa joj nikad nije tražila novaca. rjepninovo pismo došlo joj je, posle skoro dve godine dana, ćutanja. kad ga je pročitala, plakala je gorko. marija petrovna nije bila sretna u životu. što se tiče junaka našeg romana, kad je stigao na stanicu new quay, i sišao iz voza, da uzme svoj prtljag, koji se u engleskoj vozi zasebno, u poslednjem vagonu, on se poče raspitivati, o tom, kako da stigne, do jednog, privatnog, hotela, koji je bio odmaralište za poljske izbeglice, za koje se neko dobrotvorno društvo engleskih baba, u londonu, brinulo. rečeno mu je da st. mawgan, ako se odveze taksijem, nije daleko. on je onda, za trenut, setio se, još jednom, odsečenih glava elizabetanaca, na panju, o kojima je putujući na obalu atlantika čitao, a naročito je ponavljao, u sebi, iz te knjige, naslov jedne pesme, koju je jelisaveti prvoj, poslao, jedan njen dvorjanin, admiral, koji je kraljicu zvao cynthia. naslov pesme bio je. poslednja knjiga okeana sintiji. the last booke of the ocean to scinthia. izlazeći pred stanicu, da nade neko prevozno sredstvo, bio je začuđen, što mu se pričinjava, da je iz londona, zauvek, otišao, da odlazi i od svoje žene koju je voleo, da se uopšte neće ni vratiti, onamo, otkuda je doputovao. pa i kad bi se vratio, da to neće biti, on. uplašen od takvih misli, trudio se da zamisli nađu, u njihovom novom stanu, u stvarnosti, a ne kao u nekom snu, a jednako mu se, u pameti, vraćalo, ono, što je ona bila rekla, kao poslednje, pri rastanku. da žali što dece nemaju. bar jedno. to je prvi put čuo od nje, posle dvadeset i šest godina u braku. bio je zastao i čekao prtljag koji su nosili, za njim. pitao se, gde li je to mesto st. mawgan, za koje nikad dotle nije bio čuo, i, kud ide, kud je otišao, kud je stigao? mustafa što rjepnin nije napisao, ni svojoj ženi, ni njenoj tetki, bilo je, ono, što mu se desilo, u vozu, u kom je putovao do kraja evrope, na okean. nije opisao, kako je čekao pred železničkom stanicom u londonu, satima, u dugom redu onih koji su putovali na zapad, a koje je sunce, tog dana, u avgustu, najposle, ne samo milovalo, nego i tuklo, svojim zlatnim strelama, dok su čekali, učtivo, u redu, nemo. puštaju u stanicu sve po osmoro, desetoro, odjednom, ne više, a kad ti uđu, kao da njihove senke ostanu napolju. red se pomakne. tako stotine, hiljade, čekaju. preko celog dana, satima, stoje te gomile i prilaze vratima, strpljivo, ćutke, kao na nekom pogrebu. utovaruju čitava brda prtljaga. porodice se traže. čuju se samo deca koja plaču i nešto zapitkuju. iako je to sve, takozvani, niži stalež, sav taj svet se ponaša vrlo lepo, a, kod ulaza u voz, svi se ispomažu. rjepninu je, babuška, grafica panova osigurala u vozu mesto. on se domah uvlači u svoje mesto, u vagonu, u svoj ugao, pa, pošto je suton već počeo da se spušta, a u stanici je bilo mračno, upalio je nad svojom glavom, malu svetiljku, pa se spremao da čita. poneo je bio knjigu sa slikama kraljice jelisavete i, sa opisom njenog stoleća, njenog dvora, njene engleske. ta knjiga, iz doba njegove mladosti, iz pariza, stigla je, brigom nađe, i u london, sa njima, a sad je iskopana iz sanduka u mil hilu, i ubačena u njegov džep od kaputa, za put. nađa mu je rekla da može postati obućar u londonu, ali da, na putu, ostaje potomak nikite rjepnina. sa njim, u istom kupeu, putuju, sinčić i muž jedne žene, koja mu sedi preko puta, na sedištu. a levo od njega jedan bračni par, koji se kreće, ćutke, po kupeu. razmešta prtljag, šapćući, a zatvara oči, ćim je seo. taj mali dečko, preko puta rjepnina, posmatra rjepnina, začuđeno. kucka ga cipelama, nehotice, u koleno. posmatra ga kao da se čudi. otkud taj čovek sa njim u vozu, zašto je došao i kuda je pošao? rjepninu se čini da ga to dete pita, to, očima. a ne sme da ga zapita rečima i čujno. tek kad je voz izišao iz stanice, bilo je malo vidnije, ali se veče spušta, napolju, brzo, iako je leto. iako je većina tih putnika, obukla, za letovanje, svoje najbolje odelo, siromaštvo, skromnost, štedljivost, tih porodica, vidna je. posluga u vozu, međutim, koja raznosi i nudi čaj, u uniformi, plavoj i beloj, odevena je elegantno. liči na engleske oficire u okupiranim zemljama. a jeftin je čaj jedino što ti putnici poručuju. pošto on ne poručuje ni to, mlada žena, koja mu, sa svojim sinčićem, sedi preko puta, nudi mu, oklevajući, sa osmehom, jednu narandžu. primetila je, kaže, da je stranac. dugo će putovati. to je žena lepuškasta do pasa, jako, ali u nogama ima bolest, elefantsku, tako da joj noge izgledaju kao stupovi. uhvatila je njegov pogled i sva je crvena u licu. uspavljuje sinčića, a zatim zatvara oči kao da traži san, ali ga posmatra, kroz trepavice, vidno. on se onda gnjura u svoju knjigu. druga žena, koja sedi malo dalje od njega, zadremala je. to je starija žena, čija je kosa obojena plavo. muževi, da bi žene, i dete, mogli da spavaju, stoje, pred vratima, razgovaraju tiho, i puše svoju lulu. voz, međutim, juri kroz londonska predgrađa, koja su, duž železničkih pruga, rugoba, ali imaju, iza svake kuće, koje su sve jednake, bašticu. veče se polako spušta, u zelenilo duž šina, u neku prozirnu maglu, i, već kroz satdva oni stižu na valovitu ravnicu, praznu koju engleska artiljerija upotrebljava za vežbu. bezbrojne železničke pruge, sa svojim svetiljkama, izišle su sa njim, iz londona, u mrak koji se spuštao, a već kod prve stanice, gde voz zastaje, on ponavlja u mozgu, sve, što je, kad su došli u london, naučio. to je solsberi, kaže sam sebi. katedrala. čuven toranj crkve. slika slikara koji se zvao konstebl. bio je jednom, dva dana, u toj varoši. sad prolazi, sa tornjem, i katedralom, u prozoru vagona, kroz polumrak. bio je tu, pre šest godina. sve prođe. kakva to smisla ima, da je tu sedeo, na jednoj klupi, zagledan u taj toranj, delo ljudskih ruku, ljudi davnine koje niti zna, niti je video. šta u njegovom životu hoće ta građevina prošlosti? šta hoće, uopšte, u njegovom, i nađinom, životu, prošlost? ima neke strašne razlike između te prošlosti, i prošlosti, sad, kakva je u njihovom sećanju. da li bi mu se i nađa, jednog dana, mogla da učini različito biće, u sećanju, i sadašnjosti? engleskinje, koje je nađa poznavala sećale su se, iz monte karla, samo jednog lepog marokanca, mustafe, i njegove kafe. voz koji odlazi do okeana, međutim, nastavlja svoju jurnjavu u noći. sve brže, rjepnin se seća onda i drugih varoši, i varošica, u engleskoj, u kojima je boravio, dandva, kad su sa poljacima, iz portugala, došli. u varoši ekseter bio je dva meseca. sad neće tamo ni zastati. kome pripadaju sva ta mesta, da li više njemu, koji ih se samo seća, ili onim englezima koji su tu rođeni? oni i ne pitaju više za njih, a često se i ne sećaju tih varoši. uvek isti krovovi, ulice, kuće, uvek iste rečice sred varoši, krstovi, i groblja. niti engleska pripada englezima, ni london onima koji su rođeni u londonu, niti rusija njemu, iako je toliko voli. prolaze kroz njih, i to je sve. trudio se, na svom sedištu, uz malu lampu nad glavom, da ne zaspi. ne bi želeo da balavi, kao što je video da se dešava gospodi koja, posle ručka, po klubovima u londonu, pokriju lice listom koji se zove tajms pa zaspe, a novine im spadnu na krilo. postoje, dakle, dva sveta, i za njega, kao svakog, java i san, ali, šta je jedno, a šta drugo, niko još ne zna. ni on. nađa mu je strpala, na put, u mantil za kišu, knjigu. to je knjiga ne samo o dobu jelisavete i, nego i njenim muževima, koji su bili tajni, i ljubavnicima, koji su bili javni, ali nisu sigurni. o admiralima, lordovima, piscima, pozorištu. zaprepašćen je kad čita naslov jedne komedije, koji u to doba, glasi. letovanje jednog obućara. the shoemakers holiday. je li to on, pre trista i više godina? kao da će moći da pobegne od tih veza, u prošlosti, od tih slučajnosti, od te strašne sličnosti, možda i istovetnosti rjepnin naslanja čelo o prozor kraj svoje glave, zagledan u mrak. više se jedva šta i vidi. a proleću, katkad, svetiljke, neke stanice, i kapi kiše. jedna kap kiše sliva se, u prozoru, kao po njegovom licu. jedna od tolikih kapi. koliko kapi? on onda pokušava da nastavi da čita, ali kad pogleda u taj mračni prozor, njemu se čini, kao da je poludeo, da vidi u ogledalu, sebe, opet, kako napušta rusiju, na crnom moru, u kerču, kako ih ukrcavaju u noći. nađu, i njenu tetku, bili su krišom poveli, spasli su ih u poslednjem trenutku. u sećanju, sad, vidi samo još jedno brvno, preko kojeg, iz blata na obali, ulaze, brzo, u jedan čun mornarice, a naziru i obris broda, olupine, malo dalje, u vodi, koji se nakrivio. velika je gužva oko tog čuna, a na obali dolazi i, do gurnjave, i tuča. štab je imao, međutim, osigurano mesto ukrcavanja, ali na obali ipak ostaje čitavo brdo, sanduka, namirnica, oružja, a na njemu i grupa uplakanih žena, bolničarki, sobarica, i ljubaznica, za koje više mesta nema. osvetljena svetlošću, koja pada u vodu, i na njih, stoji nađina tetka, čuvena lepotica, koja je bila dotrčala u spavaćici, ogrnuta jednim šinjelom. taj šinjel joj je barlov bio prebacio, galantno, u poslednjem trenutku, ljubeći je u ruku. rjepnin ga čuje kako joj kaže. je vous emmene a condition que... ostalo se gubi u njegovom cerekanju. pored te knjaginje, na jednom koferu, sedelo je devojče, držeći svoje kučence na krilu, koja je kevtalo, promuklo. devojče je plakalo. na njeno kučence padao je dug kurjuk njene plave kose, koju bi zrak lampe osvetlio, svaki čas, kad bi se njena tetka sagla i pomilovala joj glavu. barlov je imao muke da ih sačuva od rulje vojnika, koji su prebacivali na brod sanduke oficira. činilo im se da će biti prevareni i ostavljeni, na obali, na suvu. iz varoši, izdaleka, dopirao je odjek pucnjave. odnekuda, tada, na obalu stiže, paradnim korakom, neki štapski hor, koji je, iz punih grla, pevao. odnekuda je, po taj hor, prišla, iz mraka, jedna šalupa, koja je dotle prevozila ugalj i oficire, pa se hor ukrcao i ućutao. rjepnin se sećao kako je prišao devojčetu i kako je počeo da je teši. nađa nije znala gde joj je otac, general, ostao. nema ničeg tamnijeg, i neizvesnijeg, po formi, nego obala morska, u plićaku, iza jednog keja, i brvnara primorskih, na crnom moru, noću. svetlost lampe stvara tu samo maglu, a ne dobru vidljivost, a voda se čini, zaista, neka crna pustoš, kao da je ulaz u mrak i pakao. obrisi stvari se ne vide više, ni na dvetri stotine koraka, ni brodovi, ni zgrade na obali, a lica ljudska su neizmerno bleda, ili crvena, već na odstojanju od dvatri koraka. pri unošenju pukovske zastave, dva vojnika, valjda napita, pala su u vodu, pa je oko njihovog izvlačenja bilo mnogo vike i smeha, i psovke. a zastava se, carska, međutim, zalepršala na brodu i lepršala kao crna. kroz tu igru, mraka, svetlosti, zrakova, svetlucanja, lice nađino mu se, sad činilo lepo, u nekoj, neizmernoj, lepoti mladosti, kako više i nije bilo, nije moglo biti. ono što je, pri toj jurnjavi voza, prema moru, bilo strašno, to lice je sad postalo priviđenje, kao da je i ta glava u londonu odsečena na panju, a dignuta u noćno nebo, napolju, kroz prozor, visoko. sve dotle, do priviđenja te glave, u sećanju rjepninovom, sve je još bilo jasno, logično, dobro, vidno. zgrade u petersburgu. admiralitet. a tako isto i sorbona u parizu. soba iznad sobe u kojoj je sazonov stanovao, na nekoliko dana pred evakuaciju. sve je to bilo mirno, stvarno, krupno, ili sitno, ali nemo. video je i nevski prospekt i prošao po njemu. kao da je juče bilo. niko ga nije zadržao. ova glava, međutim, koja se ukaza napolju, u prozorskom oknu, bila je užasna i jeziva, kao da je na panju, i on je skoro kriknuo. crno more, petersburg, ukrcavanje u kerču, sve je to prolazilo, mirno, i tamno, kroz njega, u tom vozu koji je jurio, ali ta glava sinu, kao u nekom blesku požara, munja, užasa, i gledala ga je krupnim očima. trgao se. a zatim pomislio. sve se svodi na jedno lice u snu. tu glavu, dakle, videće, i na svom samrtnom času? kad se prenuo, u kupeu je, međutim, sve bilo na svom mestu, i nepomično. žena, koja ga je posmatrala krišom, kroz trepavice, sedela je, i dalje, budna, i nasmešila se. a dva čoveka, okrenuta leđima, stajala su na hodniku, pušeći, naslonjeni na vrata, neumorno. mališan na svom sedištu je spavao. rjepnin je onda pokušao da nastavi da čita svoju knjigu. kroz satdva, otprilike, docnije, voz je stigao na stanicu ekseter i stao. rjepnin se onda trže, jer je u tom gradu, pre šest godina, bez nađe, dva meseca, živeo. bilo mu je obećano da će u toj varoši naći zaposlenje. trebalo je proći samo kroz neki kurs. među poljacima, koji su našli zaposlenje tamo, bio je, i jedan rus, iljišev, koji se bio smestio, i oženio, u tom mestu. putujući sad na obalu okeana, rjepnin nije hteo, ni da se javi, ujiševu, ali ga se sećao. u ranoj jutarnjoj svetlosti, kad je voz na stanici stao, rjepnin se bio rešio da siđe i kupi lokalne novine, koje je u toj varoši, pre šest godina, rado čitao. kad je novine kupio, vratio se u vagon i sedeo, zagledan u deo varoši koji se video sa stanice, a koji je znao. kao da se duh može odeliti od tela, činilo mu se, da može, u mislima, proči ulicama kroz ekseter, kao da je sišao da provede dan u toj varoši, koju je bio zavoleo. bila je sva rumena, a imala malo kiše, skoro svaki dan, a odmah zatim, sunce. more je bilo blizu. kako je, uopšte, neočekivan, sad taj njegov dolazak u tu varoš, u kojoj je, pre šest godina, živeo, a u kojoj će sad provesti, manje od četvrt sata, na stanici. niko i ne zna da je tu. ni iljišev. u sećanju mu se javi mali hotel, koji je tu, nedaleko od stanice, u kom je stanovao. bašticu, pred hotelom, svako jutro, domaćin je sam opkopavao. ćutljiv je čovek bio. srdačno su se pozdravljali. plevio je pogureno. nikad se, pri ručku, ili večeri, nije ni video. celim hotelom vladala je njegova žena. njegove ćerke vršile su, uz majku, sve radove, kao da su služavke, a najstarija je i nužnike održavala, u redu. jedna je kuvala. mati bi ga opominjala, da ne zadocni, za čaj, posle podne. pitala ga je, skoro svaki dan, zašto nije u ekseter doveo i svoju ženu? delila mu je jelo, svojeručno. zvala ga je, nedeljom, lično, u crkvu. a tu čuvenu katedralu bio je zavoleo. ne toliko nju, nego vrt oko nje, u kom je našao tišinu, kao da je sa ženom doputovao u francusku bretanju, gde je sretan bio. imao je u ekseteru preporuku, da održi neka predavanja, i dobije mesto učitelja jahanja, u jednoj školi jahanja u ženskom koledžu. obećano mu je da će moći držati predavanja i o lovu u sibiru, i o planinarstvu na kavkazu. tražili su mu predavanja, međutim, ne o sibiru i kavkazu, nego o staljinu. kad je to odbio, ostao je na ulici, i morao je da se vrati u london, gde je bio ostavio nađu. sad se sećao klupa, sa onog kursa, koji je, tobože, trebalo, da mu donese, zaposlenje. sećao se zimskih dana, te godine, i nekih oficira, iz iraka, koji su bili engleske stipendiste, i pitomci. sedeo je u tim klupama i jedan crnac, iz nigerije, koga je ujutru zaticao kako sedi na metalnoj harfi centralnog grejanja, čije su cevi bile obojene, belo. crnom čoveku bilo je, u ekseteru, i u blagoj zimi, hladno. gledao je u svet, svojim crnim očima, tužno. za vreme božićnih praznika, hteo ne hteo, u ekseteru je morao, sa ćerkama gostioničara, i ostalim gostima u malom hotelu, da prisustvuje i bogosluženju u čuvenoj katedrali. o ponoći. arhiđakon u ekseteru, koji je imao vrlo lepu ženu, iako zašlu u godine, bio je čuven propovednik. iljišev je išao kod njega, zbog te žene, u posetu. rjepnin je više voleo da sedi u vrtu te katedrale, u tišini. uveseljavalo ga je, kako arhiđakon govori o bogu i hristu, tako, da se nikad nije znalo na koga misli, da li na oca, boga, ili sina? uzvikivao bi our lord. što se tiče vernika u crkvi, njima bi dovikivao samo paragraf i stranu molitvenika, u kom se čita. da nađu. sve je u toj religiji tako lako naći, tako određeno, kao u nekoj bakalnici. međutim, te noći, kad je brzi voz stigao u ekseter i kad je kupio te lokalne novine, koje je, pre šest godina, svako veče čitao, rjepnina je očekivalo jedno iznenađenje. tog dana, tamo u novinama, bio je izveštaj o suđenju, za kradu, jednom rusu. to nije bio iljišev. kad je rjepnin, razrogačenim očima, pročitao ime tog čoveka pred sudom, on se seti da je to ime bio čuo, kao slavno, ugledno, u rusiji, ali čoveka sa tim imenom nije nikad bio sreo, u engleskoj, među emigrantima, i, nikad video. bio je to jedan pisac finansijskih knjiga, čovek bogat, koga su, uz ime šulginovo, aleksejevo, galjicinovi, često spominjali u londonu. setio se da je čuo o njegovoj ljubavi prema jednoj mladoj engleskinji, i o tom braku, o kom se pričalo, kao o skandalu. bračni par se bio razišao. čovek je bio osiromašio. o njemu su, s vremena na vreme, pričali, da pada sve niže, i da se odao piću. prekinuo je bio, davno, sa carskim emigrantima u londonu. sad je bio stigao u novine. stajao je pred sudom, optužen da uznemirava razvedenu ženu, i da je krao. tužilac je bila žena od koje se rastao. rjepnin je onda, kad je voz opet krenuo, imao šta da čita. novine su mu drhtale u ruci. pred sudom je bio opisan čovek, zašao u godine, ofucan, razbarušen, a sa crvenim i modrim licem teškog alkoholičara. bio je upao u kuću svoje razvedene žene. ona ga je optužila da joj je odneo novac. prema opisu u novinama, taj čovek je ćutao, iako je sudija bio utvrdio da zna engleski. ljuljao se, nemo. noge je jedva vukao. odbrana je dokazivala da je to ruina, čovek neuračunljiv, nekad vrlo imućan, koji tvrdi, da je ta kuća, njegova kuća, a ne ženina, i da ništa nije ukrao. nije odgovarao sudiji. sudija je, očigledno, želeo da ga kazni, uslovno, ili blago. upozoravao je tužbu da je to propao čovek, ali sa lepom prošlošću i da je bio, zaista, ugledan, a anglofil, kad je u englesku došao, posle smrti cara nikole ii. optuženi je onda, kao poludeo, počeo da urla, da nije krao. sudija je pokušavao da ga urazumi i ispita, a posle, da skrati proceduru. po zakonu, međutim, morao je, pre nego što počne presudu, da upita optuženog za ime, zanimanje i adresu. da zatraži da optuženi, pred sudom, glasno, izjavi, to. jedva čujno, čovek se onda zaplaka i reče svoje ime, a kao zanimanje priznade da je čuvar u opštinskom nužniku. sav se tresao od plača. kad je to pročitao, rjepnin se, i nehotice diže, i iziđe u hodnik, gde su ona dva saputnika njegova, još uvek, stajala, naslonjena na vrata, i pušila lulu. njima se učini da je rjepnin, valjda, nezadovoljan, što nije mogao da se ispruži, na sedištu, ili da mu se dosadilo u njihovom kupeu, pa mu, dobroćudno, ukazaše na dva sedišta, sad prazna, u susednom odeljenju. you have a seat for two. kao da ga je to probudilo. rjepnin se osmehnu, i zahvali, a vrati na mesto, mračno, pod svoju malu svetiljku. činilo mu se da neko, napolju, još uvek viče, to ime rusko. nije tog junkera zabolelo, to, da je taj čovek osramotio rusiju, koješta, neka iljišev, u ekseteru, vodi o tom brigu. njega je prelomilo nešto, u grudima. pa mu se učini da diše teško. prenerazilo ga je, to, da takvih promena ima u životu. pitao se, je li taj nesretnik, zato, otišao iz rusije, da u ekseteru doživi, to? je li zato moralo doći do rata, do revolucije, do ruske emigracije, po celom zemaljskom globu, da bi taj rus u engleskoj postao, to, što je postao? zar je zato ostao živ? zar je zato zavoleo tu engleskinju? kršeći prste, u besu, rjepnin onda opet poče da čita knjigu, koju mu je nađa tutnula u kaput, pri odlasku, kad gaje poljubila. šta je to u njegovom životu, otkud to, otkud ta prošlost? šta očekuje, i u svom životu? kako da spase od prosjačkog štapa nađu? šta ostaje, uopšte, još lepo? njihova ljubav? nađa? jedno žensko lice? čemu da se nada, u šta da veruje, šta da očekuje, kakvu budućnost? zar nije čudnovato da od sve lepote sredozemnog mora, jednog letovanja, plavetnila neba, ne ostane ništa drugo, nego da nađu, pa i njega, pitaju samo, za mustafu. zna li mustafu? mustafe se sećaju. odgurnuvši novine, koje je malo pre čitao, poče opet da traži da pročita nešto u toj knjizi, koju je bio poneo, da bi sve to zaboravio, što je mislio, video, čega se sećao. prelistavao je minijature na kojima se videlo, pored ostalih, i lice kraljičino. zastade i pri jednom portretu, koji mu se učini lep. bilo je to lice lepo, oholo, a umorno. očigledno lice čoveka koji je mnogo video i mnogo iskusio i mnogo doživeo. fulke greville, lord brooke, pisalo je pored te slike. ubio ga je njegov lakej godine 1628. rjepnin, onda, začuđen, poče da čita neke stihove tog čoveka, koji su se navodili u njegovom životopisu. prvi stih je glasio. oh wearisome condition of humanity. o umorno, bedno čovečanstvo. created sicke commanded to be sound. stvoreno si bolesno, a traže ti da budeš zdravo. pošto su mu se te rečenice svidele, počeo je da čita dalje. na idućoj strani se kaže da je lord bruk napisao jednu tragediju. rjepnin nije verovao svojim očima. zvala se. mustafa. bio je zadržao disanje i pitao se, zašto je to ime i do njega, opet, stiglo, posle trista četrdeset godina? zašto? otkud to? šta znači to? kakav je to besmisao? kakve to veze ima sa njegovim životom i životom žene, koju voli, a koja je u njegovom životu bila jedino dobro? okean i kupači sntmaugn st. mawgan je malo mestašce u kornualiji, nedaleko od poslednjih stanica železnice, na obali okeana, na krajnjem zapadu britanskih ostrva. rjepnin je, osmog avgusta te godine, bio stigao do njega, u jednom, prepotopskom taksiju, koji je na drumu, duž mora, sreo samo jedan autobus, sličan londonskim. taj bus se ljuljao teško, uzbrdo, lagano, kao neki crveni elefant. u prozorskim oknima autobusa rjepnin je ugledao lica, koja, nikad dotle, nije bio video, a koja, svakako, neće više, nikad ni videti. prošao je duž obale, koja je levo, bila sva, u urvinama, sa uvalama u kojima je pesak bio kao da ga je vetar doneo iz sahare. u zelenilu nekog niskog bilja, u daljini, video je samo neko plavo brdo, a iznad zelenila, pred sobom, neki, crkveni toranj. sve to ga je podsećalo na bretanju, jer kornval i nije ništa drugo, nego jedna, od evrope otkinuta, bretanja. najzad je taksi prošao kraj nekog, ogromnog, aerodroma, duž neke rečice i zašao, kao u neki zaselak, među kuće, pod drvećem, pod krovove zarasle bršljanom, pored zidova obraslih divljim ružama. pri ulazu u mesto sreli su bili i jednu palmu. posle dužeg zapitkivanja, našli su i hotel koji je tražio. to je bila neka vrlo čudna, stara, zgrada, u kamenu, sa tragom renesansne arhitekture na sebi, nad čijom je, gvozdenom, kapijom, u girlandi, bilo, zlatnim slovima, ispisano. krim. the crimea. i na toj zgradi, koja je, valjda, bila, nekad, dvorac, zidovi su bili zarasli bršljanom, i nekim trnovitim ružama. ulaz je imao, u crno uokvirena vrata. nad njima, u mramoru, neki grob. gosta su dočekivala i sa desna i sa leva po tri velika prozora, od onih koji se dižu rukom uvis. a na spratu ih je bilo sedam. rjepnin ih je brojao. dugo su čekali da im se otvore vrata. na kraju krova, i levo i desno, bio je po jedan komin, ogroman, kao što su oni na kućama koje su izgorele. visoki dimnjaci, koji ostaju posle požara. na ruševinama. rjepnina je bilo iznenadilo ime hotela. znao je da englezi, i najsiromašniji, daju svojim kućama, ime nekog mesta, ili neke ličnosti, ili neke ideje, koje domaćin voli i kojih se rado seća. zašto to na hotelu, za koji im je grafica panova u londonu rekla, da je dom poljaka, rusa, onih, koji su bili u ratu na strani engleza, invalida, emigranata? valjda su hteli, pomisli podrugljivo, da ih sete, da je sevastopolj, na kraju, ipak, pao? u velikoj tišini, uokolo, u ulicama, u vrtovima, i šumarcima, imao je utisak, da se u tom mestu mirno spava, i ne budi rano. pomislio je i to, kako, sad, između velikog londona, i tog mestašca, on, nikakve veze nema, ni sa svojom ženom, ni sa svojim bivšim životom, ni sa rusijom, koju je napustio, davno. ma šta se desilo njegovoj ženi u bolnici, ili ma šta se desilo ruskoj emigraciji, kojoj je pripadao, u londonu, ma šta se desilo, i drugde, tog dana, u svetu, niti bi to osetio, niti znao. moći će da provede četrnaest dana odmora, tu, kraj okeana, mirno. kao neku zebnju imao je, u sebi, i osećaj, da je mogao, tu, da se i rodi, a da bi mogao, tu, i umreti, kao što će umreti i drugi stanovnici u zavetrini tog malog mesta, koje se još nije ni probudilo. kad su mu, najzad, otvorili vrata, uvode ga u jednu, prizemnu, sobu, koja je mirisala na memlu i lovor, ali bila besprekorno čista. kad su otvorili drvene kapke, na prozorima, vide, da, ispod njegovog prozora, ima vrt, okopan, a da mu prozori gledaju u taj vrt, koji je bio neko bivše, staro, valjda opštinsko, groblje. setio se da, to, englezu ne bi bilo, nimalo, neprijatno. vole ta stara groblja, u londonu, kao da su njihove bašte, u kojima je prijatno sedeti, posle ručka, na klupi, i čitati novine. a ljubavni parovi, mladića i devojaka, često ih upotrebljavaju i, da, na tim klupama, prave ljubav. tako se kaže u londonu. praviti ljubav. making love. kao kroz zid, kao u zidu, čuo je razgovor, tih, i smeh, neke žene. mora biti da su zidovi tanki u tom starom dvorcu? posle četvrt sata, otprilike, došla je domaćica, lično. znao je da se zove mrs. fowey. ona mu, odmah, kaže, da se njeno ime izgovara. foi. to je bila graciozna, ne lepa, ali prijatna, plavuša, koja ne ispušta cigaretu iz usta, ili prstiju. ima žute, vesele, male, oči, kao u nekog mačeta. kaže da joj je preporučen iz londona. samo, i grafica panova, i legija, zaboravljaju, da se na moru zadržavaju sobe, za letovanje, već u januaru. jedva su ga smestili. dama, koja stanuje pored njega, sa ćerčicom, ustupila mu je tu sobu, u svom apartmanu, a imaju zajedničko predsoblje, i kupatilo. želi li da bude, sam, pri stolu, pri ručku, ili u društvu? nije li vegeterijanac? šta želi da pije uz jelo? privatni hoteli nemaju prava da toče pivo, ali ona ima, za svoje goste, viskija, dosta, pa i francuskih vina i šampanja. ima i pab, preko puta. tamo pred veče svi svraćaju. sedi se na travi i vrlo je veselo. njeno društvo se sastaje, dole, u njenom baru. kad želi ujutru prvi čaj? rjepnin onda stoji, kao pokisao, mirno, pod pljuskom brbljanja i smeha domaćice, kao pred nekim kavezom dobroćudnog papagaja, pa joj, zatim, kaže, da je, za njega, kornval, sntmaugn, i njen hotel, prava bajka. on ima samo jednu želju. da se u okeanu kupa. da provede dve nedelje kod nje, u tišini, na odmoru, a sve drugo je sporedno. traži mir. imao je dosadan život, u poslednje vreme, u londonu. rjepnin je, o gospođi foi, dotle, znao samo toliko, da je to ćerka nekog engleskog generala, u penziji, da je bila bolničarka, a čuo je i da joj je muž rus, ali nije znao, ni ko je taj čovek, ni ime tog čoveka, ni poreklo tog čoveka. hteo bi, reče gospodi foi, da, što pre, ode i da se zagnjuri u okean. ona mu onda kaže, da je okean, tu, i neće pobeći, a lako će stići do mora. treba samo da prati rečicu koja se u more uliva. tamo je i plaža. zove se bedrutan steps. izgleda kao stepenice giganta. svaki zna gde je to, može da pita. u njenom hotelu svi imaju kola. uvek će se neko naći, da ga poveze, a može otići i pešice. blizu je. daće mu svoj bajsikl. rjepnin se onda smeška i kaže joj da nije sedeo, na točku, već sedamnaest godina. biće veselo. mnogo joj hvala. gospođa foi, onda, tiše, kaže, da je smešten u apartmanu jedne dame, koja je u ratu bila vrlo hrabra, i koja je, pri jednom skoku, padobranom, u francuskoj, izgubila lepotu lica. treba da pazi da se ne vidi, na njemu, zgražanje, od njenog izgorelog, pre tako lepog, lica. ona je omogućila njegov smeštaj u hotelu. ustupila je sobu svog apartmana, ali će imati sa njom, i njenom ćerčicom, zajedničko kupatilo, i predsoblje. treba da pazi, to je otmena, vrlo prijatna žena, one će se truditi da ga ne probude, ali se to očekuje i od njega. gospoda foi, zatim preporučuje izlete iz hotela. na primer, u tintedžel, u dvorac kralja artura, što je bio pozornica grešne ljubavi, i brakolomstva, tristana i izolde. pri pomenu brakolomstva, gospoda foi se kikoće, kao papagaj kad mu je nešto smešno. za te izlete se plaća, zasebno, ali su vrlo omiljeni kod gostiju hotela. kao neka sestra, gospoda foi ga, zatim, uzima za ruku, i opominje, da se ne kupa, pri utoci rečice, ispod stena. tamo ima opasnih struja. more je tamo, prošle godine, odnelo dva kupača. a, od jedan do dva, se u hotelu ruča. da ne zadocni. svi koji dođu sa kontinenta, zadocnjavaju, a priznaće i sam, da je to neučtivost. zatim ga odvodi do svog bicikla, pred vratima. kad se vrati, upoznaće njenog muža. kaže mu se. vingkomander. ispratila je rjepnina, naslanjajući se na njega, kao neka sestra. i zaista, okean je bio tu, iza nekog aerodroma, pri utoci jedne rečice, koja ga je do obale dovela. visoravan se na toj obali rušila, u dubinu okeana, kao neke stepenice polifema, a duž obale se pružao dug, peščani, žal, do kojeg su dolazili teški, modri, veličanstveni, talasi. oni su, na zemlji, ostavljali samo svoju penu. jedna bela linija morske pene videla se duž obale. talasi su ostavljali za sobom samo tu belu prugu kao granicu jednog sveta. rjepnin pomisli da se ta granica, sad, eto, povlači, i pred njim. okean je imao boju rastopljenog olova. a desno, gde je rjepnin nameravao da ude u vodu i da skače sa jedne stene, glavačke, more je prelivalo taj rt, tako, da je ta bela pena prskala uvis, kao da se, u okeanu, krije, neka bezdana i beskrajna fontana. trebalo je ući i zaplivati u nju, u tu stihiju, posle šest godina. sam. oklevao je. imao je čudan osećaj, da odlazi sa ovog sveta, da se on i njegova, mnogo mlada, žena, rastaju, zauvek, i da se on više neće, u onaj podrum, u londonu, ni vraćati. kao da ga stalno prati, javlja mu se i misao samoubistva. to nije nikakva plačevna misao, nekog sažaljenja, nad samim sobom, nekog straha od života, nego je to bila neka čudna, luda, želja, da se žrtvuje, za ženu koju je voleo i koja ga je volela. više nego ikad, požele, tu, na toj obali, da nju spase, rastankom, od bede, poniženja, starosti, u londonu, i prosjačkog štapa. uježaju, odlazim, čujem kako mrmlja ruski. zatim je potrčao prema talasima. od vožnje bicikletom, međutim, posle sedamnaest godina prekida, oseća levu nogu, kao da je utrnula. kao da je neki grč hvata. pomislio je da je to, valjda, posledica onog običaja svih pisarica u londonu, koji sede na visokim tronošcima, da levi članak noge, i nehotice, zakače, i, kao obaviju, oko svog stoca, kao da je noga neko sidro. da bi se oslobodio te utrnulosti, potrča duž peska. na obali, to jutro, još nije bilo kupača, ali se na uzvišicu pored druma, na raskršću, kod jednog restorana, već bilo popelo nekoliko kola karavana, u krug. čitave porodice stanovale su u tim prikolicama, boje sladoleda. žene i matere spremale su pred njima na stočićima, doručak. čuo se odatle i dečiji plač. valjda zato što je bila subota, ili nedelja, ili neki praznik, na jedan jarbol, sred tog kruga, bila je dignuta britanska zastava, koja se mimo leprša. tek pred podne su se, na toj plaži, pojavile i familije onih što su stanovali, u karavni, iznad druma, u krugu, oko britanske zastave. sa njima se, na pesku, pojaviše i baštenske stolice i korpe jestiva. na pesku su, za sobom, ostavljali, katkad, i komadiće stakladi i flaše oranžada. rjepnin ih je posmatrao sa žalošću. iako je krug u kom je on, u mladosti, letovao, na krimu, bio drugi, i ponašao se drugače, on je ovaj, aljkavi, svet, posmatrao razdragan, kao i decu koja počeše, oko njega, da jurcaju. voleo je decu. da, da na kraju krajeva, za sreću u životu nisu mu bili potrebni više, ni balovi u zimskom dvorcu, ni balerine, koje su dolazile na njihove večere, krišom, ni metresa, sa kojom se letovalo u neapolju, ili badenu, ili kraj kockarnice u monte karlu. da su ga pitali, sad, posle toliko godina, da kaže svoju poslednju želju, bio je gotov da zatraži, samo povratak u rusiju, sa nađom. neku školu jahanja, u kojoj bi svoj hleb zarađivao, pošteno. ne bi više tražio, ni neki, bolje uređeni, svet, niti popravku čovečanstva, a sasvim sigurno ne, ni prinčevsku titulu, svog pretka, anikite rjepnina, koji je, sa kozacima, prvi ušao u pariz. bio je spustio glavu, ležeći na pesku, na neki kamen, kao da je to, i to, neko meko uzglavlje, čoveku. bilo je lepo ležati tako. čudno. u tuđini. gde ga ne zna, niko. kraj beskraja okeana. gledati u talase i ne tražiti nikakav, dalji, smisao života, sem to, da se živi, diše, i posle onog suterena u londonu. sunce je nastavilo da se igra sa njegovim telom, pa i dušom, jer mu se činilo da mu je i dušu milovalo. možda je to i bio jedini smisao njegovog života, da je, tako, ležao, na pesku, jedne godine na ostrvu prinkipo, druge u grčkoj otkud se sunion video, treće kod tarife, otkud je afiriku video, a iduće u čamcu, kod ericerije, u portugalu? možda nikakvog, drugog smisla život i ne može imati, za njega, sem to, da je prolazio, po tuđini, prolazio. bio se naježio, pri pomisli, da će sve to trajati samo četrnaest dana, a da će se, posle, opet, morati da vrati u podrum u londonu. ujutru na posao. uveče sa posla. podzemno, u prepunom vagonu, kao što sardine putuju. kakva to ima smisla? a eto, tim i takvim životom žive milioni u londonu. kad je ugledao svoje telo, golo, belo, trže se. to da će ostariti, zar je i to smisao? svi će ostariti, a pre, a posle, ali kao da ga je to iznenadilo. video je sebe, usamljenog, tu, na krajnjem zapadu evrope, kud, zaista, nije nameravao nikad da dođe, pa je, eto, došao. rjepnin je ležao na pesku i zagledao se u nebo. kroz trepavice, žmireći u jakoj svetlosti, počeo je da posmatra i kupače, koji su bili počeli da pristižu, na plažu. primetio je da ga jedan par kupača obilazi, zagleda, i, očigledno, govori o njemu. nikad ih dotle nije bio video. nije znao ko su. to se u engleskoj ne radi. čovek mu je, međutim, prišao. izvinjavao se. i oni su, reče, iz istog hotela. gospoda foi ih je zamolila da pripaze na njega. da se ne bi kupao, pri utoci rečice. tamo ima opakih struja. poznali su ga po bajsiklu, na kojem ima plav šeput. sa tim bajsiklom, gospođa foi, ide, svako jutro, pekaru, za pecivo. doktor krilov, dodade, pjotr sergejevič krilov. rjepnin onda ustade sa peska. več pri prvim rečenicama tog čoveka, rjepnin je pomislio, da to mora biti neki rus. video je pred sobom čoveka, pedesetih, ili šezdesetih, godina, koji ga je sećao njegovih mužika, u naberežnjaji. gaćice za kupanje, crvenobele, prugaste, visile su na njemu, kao da je stigao sa jalte, pre četrdeset godina. bio je kratkih nogu, a vrlo dugih, maljavih, ruku, krupan, sa licem seljaka, na koje je padala mokra kosa, žuta kao slama. na tom čoveku bile su lepe samo oči, setne, plave, kao nebo duž volge, po selima. iako mu do sličnih poznanstava na letovanju, nimalo, nije bilo stalo, rjepnin je pružio ruku. u međuvremenu, prilazila im je i žena tog čoveka. prilazila je tako čudno, prepličući nogama, kao da okleva, ili kao da se plaši, a kad je krilov predstavljao rjepnina, stala je na jednu nogu, nagla se napred, i pružila ruku. ličila mu je na skulpturu boga ljubavi, na pikadiliju, koji izgleda da će pasti na nos, ali strelja. petriša ovo je knjaz rjepnin, koga smo očekivali u hotelu čuo je kako krilov kaže. njegova žena je engleskinja, dodade, ali zna ruski, pomalo. zdravstvujte, rekla je rjepninu, pocrvenevši do ušiju. rjepnin je, začuđen, i nehotice morao da se zagleda u nju. bila je crnomanjasta, toliko, koliko engleskinje, nikad nisu, ili vrlo retko, a nije bila lepa. međutim, stajala je tako reći na jednoj nozi, kao da je bronzana skulptura neke amazone. nosila je, i pri plivanju, raspletenu kosu. kao da se zagledao u neku tužnu kravu, kad bi tužnih krava bilo. imala je velike, mutne, tamne, oči. gledala ga je tako čudno, svaki čas pocrvenevši do ušiju. sa nozdrvama širokim, disala je, kao da je dugo trčala, duboko. rjepnin je imao ružan običaj da, pred nepoznatima, ima podrugljiv osmeh na licu. valjda je bila to osetila, pa je pognula glavu. namršteno. rjepnin se, u londonu, sećao svojih mužika, tako rado, i lepo, a za skoro sve emigrante ruske koje je poznavao, imao je običaj da kaže, nađi. srednjij klas . sa izrazom prezira. nađu je to, tim više, čudilo, jer je, o prodavačicama i obućarima, u onom podrumu, pričao, kao da se među njima oseća, prijatno. krilov je, međutim, ko zna zašto, od početka, bio, prema rjepninu, vrlo srdačan. već posle nekoliko minuta razgovora, rjepnin je, o njemu, sve znao. da je rođen u tveru, gde mu je otac bio lekar u garnizonu, što je u tveru i on, bio, pre nego što je iz rusije izišao. da mu je žena prijateljica gospode foi. da su se uzeli u ratu. da je bio u italiji i video svašta, tamo. ubistva, pljačku, silovanja. najgori su bili marokanci, dok su se, englezi, treba priznati, ponašali uljudno. bio je lekar u varoši liverpul, a sad je, preko temze, u londonu. čuli su da knjaz dolazi i to ih je, sve, obradovalo. čekali su ga. ima i rusa u hotelu i vrlo je lepo. što se njega tiče, on je jedva čekao da se oslobodi bolnice, operacija i skalpela, a, eto, kakav je čovek. sad mu fali baš to. kad nema, bar dve, operacije, dnevno, ne oseća se dobro. čak ni zdravstveno. čovek je promenljiv. to je čovek. valjda zbog svoje žene, krilov je, sve to, engleski rekao. dok je njen muž, sve to, brbljao, gospoda krilov je ćutala. pocrvenela bi samo, svaki čas, do ušiju. lice joj nije bilo lepo, ne, nije, ali je bilo čudno, na tom lepom, amazonskom, telu. iako je, ni rjepnin, ni muž, nije bio ponudio da sedne, ona sede na pesak, pa se, posle čak i izduži na pesku. ćutke. skrstivši ruke, ispod glave. sa svojim podrugljivim osmehom, onda, i rjepnin je bio seo, pa sede i krilov. krilov je pričao o hotelu. a gospođa krilov nije ni slutila, valjda, šta se sve, od nje, vidi, dok tako leži, na vrelom pesku. na sebi nije imala ničega, sem nekog crnog, poveza, na grudima, i na pojasu. grudi su joj se otimale, svaki čas, da iz tog crnog preveza ispadnu, a povez, oko pasa, među nogama, bio je tako tanak, da su joj crne, kovrdžave, dlake, izvirivale ispod poveza, kad bi se pomakla. ležala je na pesku, ćutke, a sa nekim čudnim osmehom na licu. a što je pri tome bilo najluđe, rjepnin pomisli, da ona mora znati, i, da baš tako i hoće, to, da se vidi, u njenom crnom bikiniju. posle dobrih četvrt sata, krilov pozva rjepnina u vodu. otrča, uzviknuv, da mu je toplo. za njim ustade i gospoda krilov i pozva rjepnina da plivaju. zatim je potrčala prema moru. trk joj nije bio ušeprtljen, kao što je, u žena, često. naprotiv, trčala je vrlo lepo. kad ga je pozvala, rjepninu se učini, kao da ta žena, već od prvog trenutka, ima, sa njim, neku nameru. bilo mu je smešno. kao da je okean, međutim, bio rešio, da pokvari tu idilu kupača, u toj veličanstvenoj prirodi, i, da pokaže, da ume da bude još opasniji nego crno more, pod kavkazom, sunce počinje, iznenada, da se gubi. pada neka magla, kao zavesa, brzo. sve beži iz vode, na obalu, a ne vidi se, tako reći, dalje, od nosa. kao da je neki oluj dunuo, kupači trče po pesku i traže svoje odelo, obuću, traže decu, a svi trče, zatim, prema restoranu na raskrsnici, na drumu, koji se jedva još nazire. iako je osvetlio svoje prozore. trči i rjepnin i traži bajsikl gospođe foi, a zatim i on odlazi, prema restoranu, otkud dopire miris prženih jaja i bekona. počela je da sipi neka hladna, kiša. gomile kupača bile su zagatile ulaz u restoran. kod jednog stola, primećuje svoje, nove poznanike. hteo je da se skloni, ali mu gospoda krilov maše rukom, da, kod njenog stola, još ima, jedno prazno mesto. rjepnin je onda, oklevajući, prišao. ona je sad bila u nekim, tesnim, plavim, čakširama i nekom trikou kao da je cirkuska igračica. njene krupne, tamne, oči gledale su ga pravo u zenice. rjepnin je sad ličio, u belom, na nekog mornara. pričala je da je ta magla, leti, samo jedna kratka, prolazna, prirodna, pojava, ali da je tu, u njenom zavičaju, zimi, klima strašna, katkad, nedeljama. ljudi onda sede i ćute, kraj ognjišta, a napolju se čuje, u mraku, samo krik galebova. da se nije udala za stranca, da je morala, tu, da živi, dodade, ona bi bila poludela. željna je sunca.hteli su da provedu leto u francuskoj. svi kažu da je tamo veselije. krilov, međutim, ne može da ostavi bolnicu, a ona decu. krilov onda nekako smešno, žalostivno, dodade, da imaju samo dvoje. sinčića i ćerčicu, dodade nežno, tronuto. rjepnin se trže, kad ču, kako gospoda krilov hladno dodade, da je dvoje dosta. two is enough. krilov je, posle toga, zaćutao. ustade, i reče, da ima svoja kola iza restorana, i, da će odvesti rjepnina u hotel, zajedno sa njegovim bajsiklom. kad joj je muž otišao, gospoda krilov upita rjepnina zašto nije na letovanje doveo i suprugu? zatim, dodade, da ona misli, da je bolje, kad supružnici odu, na letovanje, odvojeno. obradovali su se, kad su čuli, da će doći, i on, u hotel gospođe foi. ako hoće, ona mu može pokazati uvale u okolini, koje su divne. ona dobro poznaje obalu. to je obala njenog detinjstva. lepa su i izletišta. sa uspomenom na tristana i izoldu. pocrvenela je, opet, do ušiju. rjepnin se čudio tužnom izrazu tog čudnog lica, velikog kao mali balon. ono je na njenom telu amazone, ličilo, na neku sentimentalnu masku od gline. gledala ga je željno i nije to ni krila. kad u tom trenutku, pride, neka njena poznanica, u kostimu za kupanje ispod nekog, crvenog ogrtača, gospoda krilov joj reče, predstavljajući rjepnina, sa očiglednim zadovoljstvom. mejdžori, ovo je princ nikola. marjory, this is prince nicholas. hotel koji se zvao krim pri povratku, sa obale okeana, sa svojim novim poznanicima, rjepnina je gospođa foi dočekala vrlo ljubazno, valjda zato što nije došao dockan. u svojoj maloj kancelariji, ona mu daje raspored gostiju pri stolu, u trpezariji, koji liči na red igranke, na nekom, starinskom, balu, ispisan zlatnim slovima, a, uzgred mu kaže, da je, za njega, uplaćen, boravak do 23. avgusta, zaključno. na njegov račun, u hotelu, ide samo piće. bar je u suterenu. nada se da rjepnin neće odbiti poziv, da učestvuje u društvenim igrama? svi gosti učestvuju. domaćici se to, u engleskoj, ne odbija. rjepnin je bio prebledeo. ponavlja da, on, u londonu, ništa nije uplatio, i, da želi, da isplati sve račune, u hotelu. mora da je to neka zabuna, koju, ne razume. gospoda foi mu na to pokazuje pismo, od grafice panove, i ček, koji je primila. ako ima nešto protiv toga, to može urediti, u londonu, kad se vrati. njen hotel je privatan i, u njemu, mogu odsesti samo gosti koje legija preporuči. mora biti da je njegova žena to svršila? ona ga gleda, kao mače, svojim, žućkastim, očima, pa se smeši. rjepnin je bio pocrveneo. na čeku vidi potpis nađe. gospoda foi je to primetila, pa se smeje. zatim ga moli, da mu pokaže mesto, njegovo, u trpezariji. uvodi ga, lično, u trpezariju, a pri ulazu mu predstavlja svog muža, i dodaje, nasmejana, da je on bivši rus, sa čudnim imenom, koje ona jedva ume i da izgovori. konstantin konstantinovič sorokin. sad je komandir u kraljevskom vazduhoplovstvu. kad su se uzeli promenio je ime. uzeo je njeno. sad mu se kaže. wingcommander fowey. zar to nije šašavo? isnt it funny? gospođa foi se smeje kao papagaj. sorokin je stajao u vratima i kaže rjepninu. rad vas vidjet, knjaz . a dodaje, da je ruski zaboravio. to je neki, plavokosi, mladi lepotan, očigledno mlađi od svoje žene, sa malim, plavim, brčićima nad rumenim usnama. korača kao da igra gopak, a gleda rjepnina, nekim, sivim, ledenim, očima, mutnim kao opali, pa se smeši. rjepninu se taj mladi oficir ne dopada, od prvog trenutka, pa mu odgovara, hladno, engleski, podrugljivo. how dyou do. zatim okreće leđa tom kameleonu i prilazi svom stolu, koji je bio među prvima, kraj vrata. nimalo mu se ne dopada mesto, koje mu je dato, ali je rešen da, prvi dan, ćuti, i sve otrpi. iako je rjepnin, neko vreme u parizu, bio činovnik, poljskog crvenog krsta, nije bio obukao poljsku uniformu. kao ni ostali, mladi, ruski, carski, oficiri, nije odobravao stupanje u tuđu, makar i savezničku, vojsku. bio je poznat kao nadmen rus. vređao se lako. zbog sitnica naročito. pazio je na sitnice, u ophođenju sa ljudima, a naročito strancima, i ženama. emigranti ruski, u parizu, zvali su ga, podrugljivo knjaz nuance. iako je bila raskošna, trpezarija, u tom hotelu, bila je, pre valjda, neka ogromna, zimska bašta? sa njenog staklenog krova, pored palmi, i skulptura, koje su bile kopije antičkih, visili su, kao neke, zelene, zmije, puzavci, ladoleži, bršljan i lovor, a među njima bilo je i belih, divljih ruža. osvetljenje, bilo je kao u nekom herbarijumu. rjepnin je seo za sto, ljut, na nađu, koja mu je, sa graficom panovom, priredila to iznenađenje, sa isplatom boravka, unapred, pa se sad pitao, zašto je grafica panova uspela da ga smesti, tako lako, u taj hotel, koji je bio tako čudan, kao neki propali, londonski klub. očigledno je, to, morala biti neka vrsta milostinje. charity? trpezarija je imala jednog batlera odevenog u morning kot, a za poslugu, tri, mlade engleskinje, u nekoj, valjda kornvalskoj, narodnoj, nošnji. u zelenim suknjicama i korzetima, sa crnim keceljicama, i velikim povezom na glavi, kao da su holanđanke, ribarke. posmatrao je goste u trpezariji, i, sve više, imao utisak, da je smešten u neko čudno društvo snobova, možda i aristokrata? neki nepoznat svet, koji nije, kao onaj u sankt petersburgu, iz njegovog detinjstva. mislio je, kad se smirio, i odljutio na nađu, da joj, u prvom pismu, kaže, da je zapao u neku kuću punu ljudi i žena, među koje, za njega, niti ima povratka, niti želi povratak. to je neko guliverovo putovanje, to njegovo letovanje, u koje se umešala ta babuška, grafica panova. jedino nju, nju, svoju ženu, može još da podnosi u životu, a druge ga žene ne privlače više, ni kad su nova poznanstva, a ne privlači ga više, ni seks, za koji, englezi, tvrde, da je koren svega. koren svega je ljubav, ne seks. prekoputa hotela koji se zove krim, ima jedan pab. tamo, kažu, dolaze, svi, i iz ovog, raskošnog, hotela, uveče, i sede na travi. piju pivo. pivo je afrodizijak u sntmaugnu. srednjij klas, nađa, srednjij klas. kod najbližeg stola, pored njega, sede tri poljaka. jedan nema ruku, a dvojica hodaju sa štakom. nose uniformu englesku. jedu i govore tiho, kao da su umorni. vrlo se lepo ponašaju. sa njima se pozdravio, već prvog dana ali, izbegava njihovo društvo. tako su mladi. podilazi ga jeza, kad vidi, kako ih je rat udesio. to su invalidi koji ne učestvuju u igranci sa ženama. rjepninovi novi poznanici, lekar krilov, i njegova žena, ručali su sa čovekom, koji je u nekom, svilenom, ruskom, domaćem, halatu. sedeo je okrenut leđima rjepninu. rjepnin je imao da gleda samo njegovu vratinu, kao u nekog bika, i njegovu, izbrijanu lubanju, kao neku uveličanu, loptu bilijara. na njegovom mestu, na rasporedu gostiju, pisalo je. captain belaiev. rjepnin je to ime već bio čuo, i u londonu. bilo je ime sekretara, u jednom, ruskom, carskom, tajnom, oficirskom udruženju. taj čovek je jeo mnogo, a udvarao se lekarevoj ženi. uz svaki zalogaj skoro, pijucnuo bi malo piva. gospođa krilov je sad bila odevena kao neka gimnastičarka sišla sa trapeza. na morskoj obali, polugola, izgledala je mnogo lepše. nos, koji joj se bio zacrveneo, pudrovala je, sad, često. rjepninu se smeškala vrlo ljubazno. iza njih, kod jednog stola, u uglu, rjepnin je video jednu damu koja je sedela sa devojčetom, koje je bilo, nogom, obuhvatilo nogu stola, a koje je stalno zapitkivalo nešto majku. mati joj je bila dugonoga, jedna od onih tankih engleskinja, koje su građene lepo. noge su joj bile duge, čudno. bila je opaljena suncem. fine, plemenite crte sagorelog lica, nazirale su se, ali kao pokrivene, smežuranim, svilenim papirom. bilo je čudno, to, u profilu, kao i njene modre, krupne oči, velike ribe. jezive. kraj svega toga ta žena se činila privlačna. imala je bujnu, plavu, svilenu kosu, koja joj je visila na razgolićena pleća, a koja je bila nepovezana i duga, kao u engleskinja u davno doba. njeno devojče, koje je bilo lepo, a ličilo na mater, imalo je i čudne oči materine, zaokrugljene dubokim, tamnim, modrim, kolutovima. ona je prstima skupljala mrvice na stolu, kao da skuplja neku šećerlemu. i mati i kći bile su odevene čudnovato, ali skupoceno. kad se ta žena, okrenula, iznenada, prema sorokinu, koji joj je spuštao neke paketiće, pored sandala, ispod stola, rjepnin se trže, tek tada. na licu te žene, vide nešto, kao da je bela maska, od kreča, u kojoj su samo velike, modre, oči, bile nepovređene, a bez obrva. očigledno je to lice bilo spaseno, teško, iz nekog požara. koža je, oko očiju, bila, i sad, naborana, a usta su bila bleda, skoro bezbojna. bila je, primetno, vesela. sorokin je gledao u njene oči, u njeno lice, mirno, kao da, ni traga, od požara, na tom licu nema. rjepninu je trebalo nekoliko minuta da se pribere, i, da, kod njega, na mesto užasa, nastupi osećaj sažaljenja. ta glava, to lice, bilo je, i dalje, grozna maska, ali, polako, i kod rjepnina, poče da ostavlja utisak neke, čudne, teatralnosti, maske, koja nije bila ružna, nego samo strašna. kad je potražio ime na tom mestu rasporeda, pisalo je. mrs. miss peters. zaricao se da ne skida pogled sa nje, i njene glave, da bi se navikao na to lice, do trenutka, kad če morati da stoji, pred njom, kad je bude upoznao. da stoji, tako, kao da je ona, jedna više, od tih ekscentričnih engleskinja, londona. poznanstvo sa letovanja. ništa više. želeo je da, na njegovom licu, ne primeti, ni jednu crtu užasa koji je osetio tako iznenada. čak je imao ludu pomisao da je, to lice, izgorelo, svakako, nedavno, a da će se prolepšati, opet, sa godinama. divio se i sorokinu što može tako mirno, laskavo, da gleda u to lice. setio se da je taj mladi čovek morao, u ratu, u svetu avijatičara, videti, više takvih lica. kod muškaraca. drugova. prve su bile sele, u trpezariji, za sto, dve dame, u crnini, koje je bio pozdravio pri ulasku, ali koje pogleda, pažljivije, tek sad. hteo je da vidi sve, sa kojima ruča, sa namerom da napiše pismo nađi, to veče, i opiše svet u kom se našao, na svom letovanju, na obali okeana. to su bile, očevidno, usedelice, koje su sedele skoro nepomično, ćutke, a jele vrlo lepo, ali, kao što se jede, u strogim školama. možda su te žene bile, u mladosti, i lepe, sad su bile sasušene, blede, kost i koža, ispod svojih bluza i sukanja. na njihovom mestu, na rasporedu, pisalo je. countess m. countess b. tako. i više ništa. one su, kad je on ušao, i pozdravio ih, odgovorile lepo, sa nekim tužnim osmehom, ali nikog nisu, ni pogledale, za vreme ručka. gospođice iz instituta smolni pomislio je rjepnin da, u pismu, napiše nađi, o njima. nije još, ni slutio, da će, uzalud, pokušavati da te dve, stare, dame upozna, da progovori rečdve, učtivo, sa njima. da će, i kad ih bude jednom sreo, u šetnji, na ulici, one preći na drugu stranu trotoara, i, pokazati mu, jasno, da ne žele, nikog, iz hotela, za poznanike. nikad nije doznao ko su. prekoputa, kod krajnjeg prozora trpezarije, sedela su dva oficira koji su imali na sebi, još uvek, uniformu poljaka, iz rata. kraj zida, oni su nešto raspravljali bez prekida, i bez smeha. žurili su se, sa ručkom, i prvi otišli sa ručka. u tom uglu trpezarije, bila su, pri stolu, i dva para. oni su sedeli kod najlepših stolova, na kojima je bilo cveća, i nasred stola, po jedan minijaturni brod kornvala, jedrilice, iz srednjeg veka. od lima, i, kao neka igračka. sa stegom od srebra, svetog đorda engleza. jedan od tih parova, koji je bio, očigledno, svet za sebe, katkad je izmenjao rečdve, tiho, preko stola. morao je biti, po mišljenju rjepnina, vrlo imućan. kroz širom otvorena vrata trpezarije i predsoblja, rjepnin je bio primetio šofera, koji ih je dopratio, i nosio, za njima, dve pudle, na rukama, od kojih je jedna bila crna, a druga, manja, bela. belu je smestio pored njihovog stola, na stolicu, a crnu je izneo iz trpezarije. digla je glavu u njegovom naručju, kao da ne želi, da je odnesu, ali nije zalajala. par, za tim stolom, morao je pasti u oči, svakom, u trpezariji, pa je i rjepnin, i nehotice, ostao zagledan u njih, nekoliko minuta, tako, da su to i oni primetili. a trgao se, kad je primetio, da su to i oni primetili. pogledao je u raspored gostiju koji mu je gospoda foi bila dala. na njemu je pisalo. sir malcolm park. k. c. b. lady park. kao da je njih, domaćica u hotelu, htela da istakne, naročito, to je bilo ispisano vrlo krupnim, ljubičastim, slovima. kaligrafiskim. neki lord, idiot, pomisli u sebi rjepnin, ljut, što ga je taj čovek odmerio očima, i njegova šašava ćerka? mlada devojka bila je privukla sebi pudlicu, sa stolicom, i počela da joj tepa. čovek je bio star i ogroman, razbarušen, suh, sed, a sudeći po imenu, škot. samo u škotskoj, i na kavkazu, pomisli rjepnin, ima takvih, održanih, lepih, staraca. imao je glavu, koja je rjepnina, koji je bio obišao sve muzeje evrope, u dane kad se ne plaća ulaznica, sećala na drven simbol sunca nad vratima u planinskim krajevima evrope. i sa nekoliko koraka, rjepnin je primetio koliko su oči u tog čoveka, plave, iskričave, pod gustim, čupavim, sedim, obrvama. svetlucale su kad je seo pod senku sa staklenog krova, kao svici, noću. devojka, koja je sedela za stolom tog starca, svakako njegova kći, bila je vrlo mlada, a obučena kao što oblače mladiće, u londonu, za letovanja na moru. zagledan u taj par, rjepnin pomisli da taj čovek mora biti, bar sedamdeset godina star, pa to i neće biti njegova kći, nego, valjda, unuka? oboje, pomisli rjepnin, moraju biti snobovi. čovek je bio odeven kao prodavci puževa, pužića, u bretanji, a na sebi je imao neku, zakrpljenu, saharijanu, kao da je stigao, juče, iz afrike. iz nje su, na razdrljenim grudima, virile, sede dlake, čitav žbun. pantalone njegove, od platna, sa podvrnutim nogavicama, visile su mu ispod kolena. nosio je neku, ribarsku, obuću, kao što je nose ribari u portugalu. davao je znake posluzi da toči, ćutke, i ne pogledavši je, njegovoj unuci, u čašu, šampanj, a zatim, i njemu. ta vrlo mlada devojka, bila je još koštunjava, kao engleskinje, koje još nisu žene. jela je nehatno. imala je duge, lepe, ruke, sa kojima je, s vremena na vreme, davala zalogaje, svojoj, maloj beloj, pudlici, kao da se zabavlja. katkad bi joj zalogaj podmetnula pod nos i podigla ga visoko, a psić je, onda, blejao, tužno, u njenu ruku i tresao repićem. njeno lice je bilo ljupko, bar se rjepninu, koji nije imao dece, tako činilo, a primetio je bio, da ima, kao i nađa, zlatnu kosu, ali su joj oči bile mrke. a pod tim ludim osvetljenjem, sa staklenog krova, činile su se kao da su oči orlića. jedino su joj noge, ispod kolena, u zavrnutim nogavicama čakšira, bile snažne, kao da je balerina. sa vrata je, tom malom snobu, i za vreme ručka, visio par gnjuračkih naočari za plivanje pod vodom. misis foi je, možda, bila zapazila, kako rjepnin ne skida oka sa tog para, pa, i kad je pognuo glavu, nastavlja da ih posmatra, ispod oka, tek, ona je bila, obilazeći trpezariju, zastala kod njegovog stola, pa mu, tiho, kao da želi da šapuće, reče. ser melkelm je naš anđeo čuvar. on je rođak moje matere. on nam je omogućio da kupimo ovaj hotel. veliki knjaz u parizu ima njemu da zahvali, da je moguće, da vam ovde pružimo malo odmora, u vašem teškom životu. vrlo je uticajan u londonu. treba da ga upoznate. kaže mu se. ser melkelm. rjepnin joj, umalo, nije odgovorio, grubo, da mu nikakvi, vrlo uticajni ljudi, nisu potrebni u londonu, ali se snuždio. rekao je samo da se divi škotima, i kad ostare. video ih je u škotskoj, pa im se divio. i kći ser melkelma je lepa pojava, vrlo ljupka. to je, i nehotice, zbunjen, rekao, a odmah se pokajao. gospoda foi se, međutim, kao papagaj, kad je o ženi reč, nasmeja. to nije njegova kći, to je njegova supruga, reče gospoda foi kroz smeh, tiho. olga je bila početnica u baletu, kad je melkelm, njenog oca, u parizu, upoznao. a njen otac bio je piljar. a greengrocer. isnt it funny? to je bio veliki skandal. sa familijom je, zauvek, prekinuo, ali za njega je to lako. ima plantaže na ostrvu ceylon. upoznaće ga sa njima, svakako. da li zato, što je smatrala, da je rekla, dosta, ili, zato, da bi pomilovala belu pudlicu, gospođa foi ode od rjepnina. on je ostao preneražen. da tako mlado stvorenje ima tako starog muža. pod utiskom tog što je bio čuo, rjepnin je nastavio da ruča, kao da jede, u snu. oči su mu bile nepomične, kao da su od stakla, a trže se, kad mu posluga priđe, da mu menja tanjir. zagledan u taj svet, oko sebe, koji je jeo bezbrižno, nadodoljen, a koji, kao i on, nije više pripadao, nijednoj zemlji, tako reči, ni svom narodu, pa ni staležu, i porodici, učinilo mu se, da taj svet ne pripada ni sadašnjosti, nego prošlosti. bio se zaista snuždio. on je, polazeći iz londona, na odmor, u kornualiju, sasvim drugi svet očekivao. tek posle dvatri minuta, setio se da potraži, očima, onog, za koga je bio čuo, da će biti u tom hotelu, a koga je, jedino, i želeo, da upozna. to je bio graf andrej pokrovski koji je jednom bio u poseti nađi, u parizu, a čija je mlada žena, pre godinu dana, bila izvršila, samoubistvo. grafica panova je tvrdila, da joj je pokrovski dao ideju, da njega, rjepnina, pošalje, na letovanje, u taj hotel, u kornualiju. rjepnin, u parizu, nije bio prisutan, prilikom proputovanja grafa andreje, i, njegove posete kod nađe, koja mu je bila neka daleka rođaka. pošto mu je, u trpezariji, ostao svega još samo taj nepoznati par, on je, polako, dizao pogled prema tom paru, pri stolu, koji je bio pored stola tog škota, za koga mu gospoda foi reče da ima plantaže na ostrvu ceylon. rjepnin se, posle šest godina u londonu, smeškao, podrugljivo, kad bi neko, o nekom englezu, rekao, da ima plantaže na ostrvu ceylon. znao je šta znači to. međutim, kad je podigao pogled, da ugleda pokrovskog, koji nije sedeo sam za stolom, rjepnin se začudio, ne toliko izgledu tog čoveka, koliko izgledu žene, sa kojom je udovac sedeo. na rasporedu, na njegovom mestu, koji je krišom pročitao, dižući oči, pisalo je, otkucano mašinom. count andrew pokrowski la generale barsutov. rjepninu se činilo smešno, kako je, to, gospođa foi, napisala. a pitao se i ko je ta generalica barsutov? neka laka, pariska, ruskinja, svakako? metresa udovica, koju je valjda poveo sa sobom u englesku? pokrovski, koga rjepnin dotle, lično, nije bio video, bio je mlađi od njega. znao je da je odnedavna, preseljen, u london, a da u parizu, živi kod svoje tašte, koju rjepnin nije bio nikad video. žena, sa kojom je taj čovek, sad, ovde, sedeo, za ručkom, na nekoliko koraka od njega, bila je neka, elegantna, lepa, žena, upadljivo dobro odevena, kao da je ispala iz najnovijeg, modnog žurnala, pariza. ko li je to? kad je stigao, jutros, rjepnin nije hteo da se javlja pokrovskom, a nije hteo to, ni sad, pri ručku. ostavio je to, za veče. čovek, koga je, međutim, posmatrao, iako još mlad, i, očigledno, lepo izrastao, sedeo je, tu, pred njim, oronuo, i, vidno, napaćen. bled, poguren, odsutan u mislima, negde daleko. imao je glavu hrista na ruskim, starim, ikonama. to je bio međutim najslavniji pomoćnik generala kutjepova, šefa špijuna belih u parizu. iako nije mogao biti stariji valjda od trideset godina, bio je vidno ostario. kad je zapazio da ga rjepnin posmatra, pogledao je rjepnina, za trenut, nekim ludačkim, krupnim, zelenim, oćima, o kojima se u parizu, među ženama, pričalo. prinosio je zalogaje, ustima, kao da mu zalogaji zastaju. zatim bi prevukao rukom, preko čela, kao da je želeo da sa glave skine nešto što ga tišti? neki trnov venac? jer i toga ima, katkad, na glavi ljudi, nevidljivo. a videlo se na njemu, da mu, ni do jela, ni do pića, ni do razgovora, sa damom sa kojom je sedeo, nije stalo. sedeo je, između dva jela, pogureno. rjepnin se setio da je, jednog takvog čoveka, video u sankt petersburgu, kockara, koji je bio izgubio, za jednu noć, sve, što je imao. veliko bogatstvo. rjepnin je mislio da je žena, koja sedi pri tom stolu, neka ruskinja, a laka, i udovica, pa sad metresa tog čoveka, za koga je grafica panova rekla, da ne živi u bedi, nimalo. ona je, u trpezariji, međutim, bila najlepša pojava. ona bi pokrovskom, s vremena na vreme, rekla, nešto, tiho, nekim tužnim osmehom, a pokrovski bi onda, kao da se trgao, podigao glavu, pa se ispravio, kao neki dečko, kad ga pri stolu opomenu. posle bi opet klonuo. izmenio bi sa tom ženom dvetri reči, učtivo. njegova metresa bila je starija od njega, a možda i mnogo? sudeći prema njenoj spoljašnjosti, to je ipak bila žena kao što su modeli velikih modnih kuća u parizu. bila je neobično odevena i za morsku obalu. iako je bilo vidno da ta žena nije bila došla da se sunča i kupa, u moru, i da se izloži, atlantskom vetru, pod svetlošću, kroz stakleni, zeleni, krov, i bilje, na krovu, njeno je lice bilo lepo i mirno, kao lice utopljenica. a što je bilo čudno, njene nozdrve, crte usana i vrhovi ušiju, koji su virili ispod njene riđe kose, sve je to bilo boje i sjaja, kao što ga imaju morske školjke. blede. ružičaste. sedefaste. to lice je rjepnina sećalo njegove mladosti, petrograda, takvih lica lepotica ruskih, koje je sretao i kod svoje matere, i kod oca, kad bi mu roditelji bili u parizu. pogledale bi ga, i prešle svojim crnim očima, preko njegovog lica, kao nekim lakim, tamnim oblakom. svaka je, među tim ženama, imala svoju istoriju, o kojoj se šaputalo, ali nije, nikad, govoreno glasno. nijedna, među njima, nije bila sretna. prevez na sandali te žene, bio je spao sa njenog, levog članka, pa se ona saže, da ga, ponovo, navuče na nogu. pri tome je primetila kako je taj stranac, upadljivo, posmatra. uhvatila mu je pogled, pa se osmehnu. rjepnin nije ni slutio da ona nije ruskinja i da nije nikakva metresa, nego tašta pokrovskoga, engleskinja, i da je, zaista, i maneken, u parizu. the listener onaj što prisluškuje rjepnin nije bio otišao u kornualiju da čuje ljudski smeh, ni da se spanđa sa nekom engleskinjom, kako mu je onaj talijan, u podrumu, savetovao. pristao je na to letovanje, zato, što mu je žena baš tada odlazila u bolnicu. hteo je da se navikne na misao, da nađa, uskoro, neće biti sa njim u londonu. poslaće je tetki u ameriku. odreći će se žene koju je voleo, da bi je spasao prosjačkog štapa, u starosti, u londonu. ni jedan rjepnin ne bi bio pristao, da ženu gleda takvu do kraja u svom životu. prvog dana, u hotelu krim, bio se ponadao da će ga, svi, izbegavati, i, ostaviti na miru. iako ga je žena bila iznenadila odećom, tako da, je ličio na nekog čoveka sa jahtom na odmoru, padao je u oči i svojim visokim stasom, bradom i crnim očima, kao da je neki lovac bisera. niko ga, prvo veče, nije zvao u društvo. englezi imaju lepi običaj, da, na izletu, u hotelu, na brodu, na letovanju, prvo veče, novog gosta, ne oslovljavaju, ne pozivaju, ne nude, ni da igra, ni da zauzme mesto, za bridž, pri stolu. niko nikoga ne poznaje, prvih dana, na letovanju. tek pri kraju, poslednjih dana, pred razilazak, svaki već poznaje svakoga, igraju, veselo, zariču se, da će, iduće godine, opet doći, uzmu adrese, brojeve telefona, pa, katkad, i žene menjaju. imaju veliki, engleski osećaj, melanholije, da se rastaju, možda za uvek rastaju? prvog dana se ostaje i u odelu, u kom je nov gost stigao. međutim, već drugo veče, svi se izoblače, u večernje odelo, žene se nadodole, pa posle menjaju, svako veče, haljinu, i nakit, a katkad i boju kose. muškarci oblače, crni, ili beli, džeket za večeru, kažu i kad odu u afriku. od svakoga se očekuje da učestvuje u društvenim igrama, izletima, pa i u piću. rjepninu, koji je bio željan samoće, mira, sve se to činilo, dosadno i glupavo. od svih razonoda u sankt petersburgu, sačuvao je bio samo želju da igra šaha, sa nekim, ćutke, sa osmehom, do ponoći. domaćica, misis foi, pozvala ga je, međutim, već drugo veče, da učestvuje u društvenim igrama, u njenom hotelu. na nećkanje rjepninovo, odgovorila je, da se takvi pozivi domaćice, u engleskoj, ne odbijaju. igrala se igra koju zovu. darts. na zidu je visio drven štit, raspodeljen u sfere, crne i crvene, a u njega se gađalo, sa nekoliko koraka, malim, čeličnim kopljima, kao sa strelama amora, u centar. onaj ko pogodi, dobija. kad metalne strelice udare u drvo, odjekuje, kao da neko zabija čavle u mrtvački sanduk. rjepnin, dotle, tu igru nije nikad igrao, čak je nije bio, ni video. ona se, pre, igrala samo po pabovima i trećerazrednim hotelima, ali je, u ratu, ušla na vrata i u onaj svet, koji se u engleskoj naziva bolji. the betters. valjda baš zato, što tu igru nikad dotle nije igrao, rjepnin je stalno pogađao. kapetan bjelajev koji je sedeo pri stolu krilovih vikao je, iza njega. knjaz, po mojemu mnjenjiju eto skandal. posle te igre, rjepnin je nameravao da ode na obalu morsku, u šetnju. u mesečinu. prenerazila ga je bila, na obali mora, u engleskoj, priroda, od koje je očekivao zaborav i utehu. međutim, okean se povlačio od njega, daleko, i ostavljao za sobom, za osekom, bezmerno blatište, čudan i neverovatan svet morskih gmizavaca i mekušaca, čije su samo boje bile lepe, a koji je, inače, smrdeo. obalu je, iz mora, obuzimao, kao oblak, miris algi, travuljina, morskog dna. tek kad bi opet nastajala plima, ogromni talasi bi počeli da se valjaju, nadimaju, teški, široki, iz daljine, i preplavili bi opet sve to. sećao se kako su, on i nađa, sa mrežom u ruci, u francuskoj kao da idu da hvataju leptirove, bežali onda, zavrnutih čakšira, na suvo, kao da su patuljci u svetu. nađa bi, u bretanji, kliktala od radosti, zbog te igre čoveka i beskraja, okeana, pa bi sedela na steni i čekala, mesečinu. rjepnin joj se smejao. sad, u kornualiji, video je da svi ti ogromni, gorostasni, talasi okeana, koji grme među stenama, ostavljaju za sobom, na obali, na pesku, samo jednu tanku, belu prugu, pene. i ništa više. između nađe, i mesečine, te pojave, stvarale su neku čudnu vezu sa njenom ljubavlju, i okeanom, i mesecom, i ljudskim životom, ali joj je rjepnin sve to kvario, svojim podsmehom, da, niko, ni u naše doba, ne zna, da protumači, tu igru mora i zemlje. plimu i oseku. kažu da na tu pojavu u svetu utiče mesec? logično bi bilo da, onda, utiče i na naš mozak pa da onda, i on, pripada mesecu? on i njegovi drugovi, i pokojni barlov, na letovanju, na krimu, jahali su, igrali, pevali, pili šampanj, a sad, u kornvalu, već prvi dan i on je sedeo, satima, na steni, zagledan u okean. čak i napoleon je, tako, sedeo, zagledan u okean, na jednom ostrvu. merde. napoleon. već drugo veče, u hotelu gospode foi, rjepnin nije mogao da ode u šetnju, na obalu mora. posle igre darts, gospoda foi ga je pozvala da prisustvuje igri tenisa na stolu. ping pong. igra se za šampionat njenog hotela. rjepnin se sećao, da su oni, sa barlovom, na crnom moru, u mladosti, sa ruskinjama, obično, posle večere, imali debate, o tome. šta je sreća u životu, šta je čovek, šta je prava ljubav, i, kuda ide čovečanstvo? sad, tu, u kornualiji, imao je da posmatra dame, kako igraju društvene igre, po želji domaćice. gospođa krilov pobedila je, prvo, zadihanu, ćerčicu gospode peters. devojče se, očajno, do kraja, branilo. deca su, očigledno, željna pobede pri igri, pa je devojče, zaplakalo, kad je izgubilo. lekareva žena, međutim, klikćući, dovikujući veselo rjepninu, koga je gospođa foi privela stolu, tukla je lopticu, i skakala, kao da se pred njim pretvorila u menadu. skakala je i kao koza. ispod svog neprijatnog, velikog, tvrdog lica, njeno telo previjalo se, pokazujući lepe grudi, noge i, što je na njoj bilo najlepše, onaj deo tela, koji englezi, kod žene, cene, naročito. rjepnin nije znao da je ta žena bila, pre udadbe, šampion klizanja na ledu, u areni kraj mosta, u ričmondu, a posmatrao je ćerčicu gospode peters sažaljivo. gospođa krilov udarala je lopticu kao da je bela loptica neko jaje kolumbovo, ili jaje nekog mađioničara, koje je, kao magnet, privlačila. loptica je skakala u vazduhu kao luda. prolazila je, tako reći, niz devojče, pod njenim pazuhom, i, kao u njenu glavu, kroz usta. devojče je, zabezeknuto, na klizavom podu, palo. diglo se brzo i nastavilo igru, ali je sve bilo uzalud. na kraju je i istrčala. sorokin je izišao za njom. gospoda peters, koja je bila prišla i sela kraj rjepnina, rekla mu je, da joj je ćerka, u opasnim godinama. ne može još da podnese, ni da gubi, ni da pati, a najmanje, da je pri tome gledaju. zaljubila se u sorokina, a što rjepnin, svakako, nije primetio i u njega, od prvog trenutka kad ga je ugledala. gospoda peters je zamolila rjepnina da joj pripali cigaretu. zatim je otišla da igra, sa gospodom foi. kraj rjepnina je onda sela gospođa krilov, nimalo umorna od igre. pudrovala je nos i gledala rjepnina, koketno. pitala ga je, gde je popodne bio? ona ga je tražila u hotelu. muž joj je bio otišao u bolnicu, pa je htela da mu pokaže okolinu. zna sntmaugn dobro. nije joj rekao, zašto nije doveo, na letovanje, i svoju suprugu? bila je malo dete, kad su, prvi put, došli, da u sntmaugnu provedu leto. bila je sad tako radosna, kad joj je gospoda foi rekla, da on dolazi u hotel. treba da zna da oni, u londonu, žive vrlo skromno. za nju je ovo letovanje, bez dece, kao neki lepi bezbrižan san. da li se upisao za izlet u tintedžel, za koji pričaju da je mesto gde je tristan umro? ima ploču tristana, celu. rjepnin joj nije odgovarao na sve to, rekao je samo da je igrala, odlično. iako je bila, očigledno, željna nekog muškarca na letovanju, gospođa krilov je pogrešila. suviše je brzo, svojim mutnim, tamnim očima, obećavala. nije ni sanjala da, za tog rusa, seks, nije sve. ona je bila iz srednjeg staleža. sa ženom iz srednjeg staleža, i da nije bilo nađe, rjepnin nije hteo, ni na letovanju, da se upušta. činila mu se, istina, privlačna, kao i one dve prodavačice, u njegovom podrumu, u londonu. ali još privlačnije engleskinje sretao je, kao učitelj jahanja, u mil hilu, i među devojkama koje su služile, zato što su bile siromašne, kao konjušarke, i čuvarke pasa pa ništa. mis mun mu se, u sećanju na london, činila ipak privlačnija. u engleskoj je običaj da se muškarci i žene, posle ručka, ili večere, pa i posle velikih banketa, raziđu, na četvrt sata. muškarci piju konjak, i puše, a ostave dame, same, iz higijenskih obzira. one onda, kao guske, gaču, pa odlaze nekuda. a kad se vrate, smeju se i kažu nešto, pa se naglo pudruju. tom rusu se, ta ceremonija činila otužna. gospođa krilov je, međutim, pogrešila i ostavila ga, nasmejana, a kad se vratila, rekla je, da joj se, sad, svet, opet čini ružičast. maintenant la vie en rose. ta uzrečica bila je, te godine, tek stigla iz pariza i ponavljala se, u srednjem staležu, i u londonu. rjepnin se onda izvinio gospodi krilov i pobegao od nje. gospoda foi ga je, međutim, našla, čak u drugom kraju bara i vratila. lekareva žena igrala je, pingpong, sad, sa kapetanom koji se zvao bjelajev, koga je rjepnin izbegavao. rjepnin je bio uveren da će lekareva žena, ovoga puta, sigurno izgubiti igru, protiv tog glavurdana, sa potiljkom kao u bika, ali se prevario. gospođa krilov je i bjelajeva pobedila. i to vrlo brzo. izazvala je, zatim, sorokina. mlad, brz, lak, i vrlo lukav, sorokin se pokazao dobar igrač. njegove loptice skakutale su, iznad mreže na stolu, pa je bio uspeo da zbuni lekarevu ženu, nekoliko trenutaka. što je bilo upadljivo, bio je ućutao, zanemeo, a posmatrao je ženu koja igra protiv njega, nekim ledenim pogledom, kao neku zmiju. sva mladost njegova postala je vidna, u njegovim skokovima, i mlataranju malim reketom, kao u nekom kineskom cirkusu. borio se. pljeskali su mu. gospoda krilov je, međutim, to kao i čekala. počela je, smešeći se, da gađa ivicu stola, sa nekim dugim, ludačkim, loptama, ukrivo, tako, da je sorokin trčkarao i skakao, kao omađijan, i, često, gubio lopticu, koja je kao jaje padala, na patos. to ga je očigledno razdražilo, pa je, sve više, grešio. ona je bila prestala da se smeška, i, prešla je na neke kratke lopte, na mreži, koje su se činile kao pečene ševe koje s neba padaju. rus je svoje loptice, sve češće, zakačinjao o mrežu. gubio je. nije uspeo da pređe na tu, minijaturnu, igru, iako je baš to bio pokušao. pobedila ga je kikoćući se. sorokin je bio sav crven u licu. rjepnin se bio zagledao u krilova, koji je posmatrao svoju ženu, sedeći u dnu bara, utonuo u neku senku. bio je ostavio novine. na njegovom licu, dok mu je žena igrala, pobedonosno, ogledala se neka, duboka seta. ćutao je. zatim je, kad je pobedila, ćutke izišao. kad su prišle stolu, posle toga, gospoda foi i ćerčica gospode peters, da igraju, gospoda krilov je, obišav oko stola, polako, opet, prišla rjepninu i sela pored njega. njeno tvrdo lice, koje je sad ličilo na zajapureno lice neke afrikanke, sjalo se od zadovoljstva. bila je prišla, lagano, preplićući nogama, kao kad ju je rjepnin, na plaži, prvi put, video. ponova ga je pitala, gde je, celo popodne, bio? htela je da ga vodi u šetnju. na kraju sntmaugna ima jedna lepa šumica. tamo se sedi, na klupi, u hladu, vrlo prijatno. otuda je vidik divan. zatim mu, nasmejana, reče, da bi htela nešto da ga pita. kad upozna nekog uvek je radoznala. zna da to nije lepo. volela bi u londonu da upozna njegovu ženu. čula je, od gospođe foi, da nema dece, a da je, već dvadeset i šest godina srećan u braku. je li to moguće? njoj se on čini, mnogo, mlađi, od njenog muža? ne čini li mu se da, u engleskoj, svet živi jednoličnim životom? tako jednoličnim. šta bi želeo da vidi u okolini? ona se rodila i odrasla u kornvalu. oni bi mogli da mu pokažu i njeno rodno mesto. truro. piter tamo odlazi, često. u bolnicu. ostavlja je, samu. rjepnin, kome je bila postala dosadna, reče joj onda, da bi, ovde, na obali mora, želeo da vidi samo jedno. što je na obali eksetera već video. čamac za spasavanje. kad je bura. one, koji izlaze na more dobrovoljno, besplatno. video je, na šinama, na obali, takav čamac u ekseteru. ne može da zaboravi to. dopalo mu se to. gospoda krilov mu na to reče, da ima toga, i u obližnjem nju keju. ona bi, međutim, želela da mu pokaže, tamo, stajanje na talasima. to je nov sport u kornvalu. surf riding. pre udadbe, ona je bila prva, koja je, taj sport, uvela u truro. suviše se usamio. kad se udavala, sasvim je drugače zamišljala ruse. oni su bili tako veseli, s početka. sad ima, između njih, i njenih poznanika engleza, sve manje razlike. ponudila mu je da i oni odigraju malo pingponga. rjepnin se, međutim, izvinio. kad je, međutim, hteo da ode iz bara, gospoda foi ga je, kao slučajno, našla i susrela, ponova. rjepninu se, tad već, učinilo, da nije ni izišao iz londona, i, da se nalazi u jednom od onih, malih, drugorazrednih, hotela, srednjeg staleža, na obali londona. kuda su, sa nađom, katkad, odlazili, da se nadišu morskog vazduha. to se zove, london kraj mora. london by sea. zar je i ovaj svet, u kornualiji, neki london kraj mora? gospoda foi ga je zamolila da učestvuje u jednoj,društvenoj, igri, u još jednoj društvenoj igri. veliki radioprijemnik u baru prenosio je igru, iz hotela sevoj, u londonu, a rjepninu je protumačeno, da će sad imati da prevodi, brzo, bez oklevanja i izvina, prenos sa stranih radioemisija koje če hvatati kapetan bjelajev. ko najbrže, i najbolje, prevodi, dobija flašu viskija, a, na kraju letovanja, u toj utakmici gostiju, pobednik će dobiti opremu za golf. igra se za šampionat hotela. za sada, u toj igri, generalica barsutov ima najviše bodova. rjepnin je, onda, primetio, kako bjelajev čuči kraj aparata, a gospoda peters ga je uzela pod ruku i privela aparatu. aparat je bio prekinuo prenos iz hotela sevoj. nastala je tišina. rjepnin je, prišavši bjelajevu, primetio, kako ga generalica barsutov, pa i njegova sunarodnica, ledi park, posmatraju, zabrinuto kao da će da skače sa neke stene u vodu. gospođa krilov se smejala i počela da hrabri rjepnina, kome je cela ta komedija bila dosadna. iznenada, bio se zagledao u svoju, tako mladu, sunarodnicu, kao u neku svoju ćerku, koju nije imao u životu. sažaljevao je to, tako mlado, stvorenje, udato za starca. u jednom trenutku, dok su ga gospođa foi i kapetan bjelajev smeštali u jednu fotelju pored aparata, rjepnin je imaoj ednu tužnu, i skaradnu, misao, kao viziju. pitao se, u sebi, kako li to ljupko, tako mlado, stvorenje, što liči još na devojku, jaši, taj matori dromedar? jer je, ser melkelm, zaista i imao neki čudan hod, kao da je bio dromedar, u nekom drugom, ranijem, životu. kao da će, zbilja, da se pretvori, u nekom budućem životu, u neku staru kamilu. sve to mu je bilo odvratno. bio se namrštio i čekao da bjelajev počne. ledi park je, međutim, i dalje, bila uprla pogled u rjepnina, kao da je brižna. on je nju, sad, gledao, kao da ima, u njoj, zaista, neku sestricu, koju nije imao. bio je postao sentimentalan, zagledan u nju. ličila je na nađu, u kerču. imala je ljupkost nekog devojčeta, kad ga osvetle u vratima, pri ulazu iz mraka. a kad je zapazio njena lepa, gola, pleća, i snažnu nogu, kao u mladih balerina, zavideo je tom matorom škotu. ta njegova sunarodnica nije još bila svesna da, u njoj, već ima neka, buduća, zanosna, žena, koju taj starac nije zaslužio. bjelajev je, prvo, hvatao prenos neke, francuske, stanice i rjepnin je, brzo, prevodio. svi su mu pljeskali. ogromni škot sedeo je, pijuckao viski, i nije skidao oka sa prevodioca. zatim je bjelajev našao neki, talijanski žurnal i rjepnin je opet, brzo prevodio. svi su bili zadovoljni sa prevodom. bjelajev je vikao da je knjaz živeo, nekoliko godina, u italiji. zatim mu je neke, nemačke, stanice nalazio. vikao je da je i to dobro prevedeno. zatim je uzviknuo. gospode i gospodo, idemo u španiju. ole, ole. rjepnin je, za trenut, bio zastao. pitao se, u sebi, čemu sve to? kakva je to komedija? zašto sve to? već kad je gospoda krilov, vrativši se iz ženskog nužnika, uzviknula, da joj se sad svet čini, sav, u ružama, bio je zaželeo da iziđe iz tog društva. sad se, iznenada, sećao, kako mladi lahir, u podrumu, u londonu, ponavlja, da, kinezi, imaju još čudnije običaje posle ručka. kaže. domaćin okupi goste pa stanu u krug, oko domaćina, pa puštaju vetrove. to je dobro za zdravlje. međutim, na navaljivanje bjelajeva, sagao je glavu, pa je i španski prenos preveo. mrmljajući. a zatim, i neku, portugalsku pesmicu. fado.fado. veliki škot je nešto beležio. rekao je. dosta dobro. good enough. rjepnin je mislio da je sad sve to svršeno. međutim, bjelajev mu reče, da, sad, još, treba prevesti emisije koje možda ne zna, ali treba da pokuša. tražio je, prvo emisije praga. zatim se čula varšava i rjepnin je, to, sad, prevodio na engleski, mrzovoljno. a posle se čula moskva. rjepnin je bio zastao. nastalo je veliko ćutanje. rjepnin je, razume se, i to preveo, ali je bio ustao kao da daje znak, da, dalje, neće. ogromni škot je glasno objavio vreme prevoda. svi su nešto beležili, i, pljeskali. kad je taj prevod završen, i bjelajev je završio hvatanje stanica. u nedoumici, rjepnin je onda počeo da priča kako je imao jednog prijatelja, koji bi bolji, od njega, sto puta. ime mu je camincker. prevodi za ujedinjene nacije. škot je uzviknuo da nije potrebno, dalje. bilo je vrlo dobro. dosad je generalica barsutov imala najviše bodova, mister rjepnin je bolji, očigledno. škot je rjepninovo ime izgovarao kao da je rođeni rus. oko rjepnina je bila, zatim, velika graja. čestitali su mu. on ih je gledao, sve podrugljivo. pitao se, u kakvo je to društvo zapao? ko su ti ljudi? ko su te žene? kad je, zatim, ponudio da prevodi i sa finskog, jer je, kaže, slučajno u detinjstvu, naučio i finski, ser melkelm je izjavio, da misli da je dosta. dosad je najveći broj bodova imala generalica barsutov, tašta knjaza andreje. rjepnin, sad, vodi, sa dva boda. niko nije znao finski i svi su poustajali, da čestitaju. generalica barsutov prišla je rjepninu, sa ispruženom rukom. njena suknja bila je rasečena skoro do kuka. rjepnin je, i nehotice, pogledao u njenu vanrednu nogu. ona mu je uhvatila pogled. rekla mu je da je tu modu raširila po parizu žena čang kai čeka. zar mu se ne dopada? izlazeći zatim iz bara, rjepnin je bio, slučajno primetio, neki smeh, neko sašaptavanje bjelajeva i sorokina, koje je bilo upadljivo. bili su im prišli i oni oficiri, u uniformi tropskoj, pa i onaj na štakama. izlazeći u hol hotela rjepnin je bio, nehotice, zastao. kakva je to igra? zašto ti prevodi? čemu ti prenosi? hteo je da prošeta to veče, kroz mesto st. mawgan i pošao je da svrati, za trenut, u svoju sobu, kad je na hodniku susreo gospođu peters. video je kako ulazi u svoju sobu, to jest u predsoblje, koje im je bilo zajedničko. gospoda peters ga zadrža. bila ga je uzela pod ruku. ne, kaže, ne treba da se ugleda na krilova koji je otišao da spava. zar neće da ostane još malo u baru? biće igranka. poče da mu se izvinjava što ga, možda, bude, kad se vraćaju i odlaze do zajedničkog kupatila? na žalost, u hotelu nije bilo više mesta. ustupili su mu sobu koju su bili zadržali. odustali su, izričito, za njega. po želji sorokina. to je bila jedina mogućnost da ga smeste, u hotelu. nada se da će, odmor, provesti lepo. on joj se čini nesretan bez žene? ne igra? ne puši? inače bi ga, ona, katkad, ponudila da dođe na njen balkon, da popuše po cigaretu. otuda se vidi sve do mora. izgled je vrlo lep. dosadno mu je, uveče u hotelu? rjepnin nije znao šta da misli, kad ga je zadržala na hodniku, a još manje, kad ga je uzela pod ruku. bili su sami. ipak, nije hteo da se vrati u podrum gospode foi. hteo je da prošeta. izvinjavao se i rastao od te žene, a primetio je da mu se ona smeši jezivo. nije otišao ni u svoju sobu. izišao je iz hotela na ulicu. tek tada oseti da ga prati neki težak, opojan, miris duvana dim cigarete gospode peters. kao da se uvukao u njegovo odelo? bila mu je smešna i po svom pušenju, i po tom uzimanju pod ruku. rešio se da izbegava to društvo. a naročito baš tu engleskinju. triste tristan posle tog večera osluškivanja stranih radioemisija gospoda peters to jest gospođa petijajev vraćala se u razgovoru s rjepninom, na pitanje. zašto on ne pokuša da, iz svog podruma, iziđe, na neki drugi posao? na primer, na prevođenje stranih radioemisija? to se, u londonu, dobro plaća. ona bi mogla da mu pomogne, da takvo zaposlenje nađe. rjepnin je prekinuo taj razgovor ne baš učtivo. ona mu je onda okrenula leđa. trudila se, idući dan, da ga i ne sretne mada su stanovali na korakdva jedno od drugoga. samo je njena ćerka, oslovljavala rjepnina nekoliko puta. pitala ga je o konjima, o jahanju. rjepnin je primetio da ga i veliki škot izbegava i da prolazi kraj njega okrećući glavu na drugu stranu. kao što je nekad bogataš na konju, pretvarao se, u londonu, da ne vidi siromašnog poznanika koji prolazi. gledao bi, u sedlu, u svoju čizmu. bjelajev se nakašljavao kad bi prolazio kraj rjepnina. pitao ga je. da li sluša moskvu? sorokin ga je gledao pravo u oči, kad bi se sreli, i smeškao se. jedino mu je graf andrej prilazio prijateljski i zvao ga, na partiju šaha a kretao se kao da hoda u snu. tako je igrao i šaha. rjepnin je bio čovek plahovit i mrmljao je, u sebi, da je sasvim sigurno, da je zapao u neko šareno društvo, snobova, kameleona, a možda i agenata, koji se u tom hotelu odmaraju od svojih avantura? a valjda nadaju, da će i on biti idući, među njima? next? kad mu je bjelajev, idući put, pomenuo emisiju moskve, rjepnin mu reče da je emisija moskve, zaista, njegova najomiljenija tačka radija. on je rus i ostaće to do kraja. uživa, kad mu moskva peva. a bjelajev onda opsova moskvu, pa mu okrete leđa. do kraja te prve nedelje boravka, u hotelu koji se zvao krim, rjepnin je bio, očigledno, postao, nemio gost. padala je u kornualiji i kiša i niko nije izlazio, na obalu, da se kupa. rjepnin je provodio vreme u svojoj sobi čitajući, a morao je da sluša, šta, kroz zid, govore mati i ćerka. gospođa foi mu je dala da čita jednu knjigu o kornualiji i jedno, novo, zabranjeno, englesko, izdanje markiza de sade. rekla mu je da to njen muž čita. ona francuske knjige ne čita. pitala ga je. zašto svi rusi vole da čitaju skaradne knjige? usamljenost novoga gosta, u hotelu, bila je postala vidna. svi su se, okrenuvši mu leđa, sastajali, veselo, u baru gospode foi, a u taj bar su uveče, dolazili i mladi avijatičari, sa obližnjeg aerodroma mister foija. na igranku. kad ga je domaćica u hotelu, posle svega toga, pri kraju nedelje, opomenula, da će, u subotu, biti izlet, u mesto, koje je, kažu, bilo pozornica grešne ljubavi tristana i izolde, rjepnin se prvo začudio, a zatim pokušavao da izbegne, to. gospoda foi ga je, međutim, podsetila da se, za taj izlet u tintagel, upisao. rjepnin je onda pokušao da se izvuče, tim, što nema kola, svoja, a ne želi da smeta drugima, nikako, ali gospoda foi mu reče, da je to, već udešeno. ser melkelm, lično, želi da ga poveze. svi žele da i on učestvuje u tom izletu. kao da je i okean slušao gospodu foi, vreme se bilo, pri kraju te prve nedelje, prolepšalo, i, subota je, zatim, osvanula, kao vedar, sunčan, dan. nebo je bilo plavo. more mirno. a galebovi su doletali čak u to malo mesto. samo su, gospođa foi, i gospođice, koje je rjepnin, u sebi, zvao gospođice iz instituta smolnog, ostale u hotelu. svi ostali su, to jutro, krenuli, u posetu kralju arthuru, koji je u engleskoj cenjen naročito. polazilo se uz veliku graju. rjepnin se, u poslednjem trenutku, ni sam nije znao zašto, i sam jako razveselio. ser melkelm ga je začuđen posmatrao. gospođa foi je, u takve dane, mesto ručka, davala svojim gostima, na izlet, paketić hrane, a pri povratku, uveče, samo čaja, sa kolačima. treba, međutim, priznati, da su ti paketići bili upakovani, vrlo ukusno. a dan se plaćao kao i svaki drugi u hotelu. karavan kola poveo je doktor krilov u svojim, malim kolima, koja su bila boje sladoleda za decu, a u svojim kolima, pored svoje žene, vozio je i bjelajeva. bio je setan, i miran, kao što je uvek bio, u društvu. prolazeći kraj rjepnina, rekao mu je, da je to jedini izlet, koji mu je mio, ali da ne voli, kao njegova žena, muziku o tristanu. izolda ga seća nemica, kod kojih je stanovao, kao student medicine u berlinu, a sa kojima je išao u operu, a koje su bile, u stvari, željne, ne tristana, nego koita. čemu onda, tolika, nezavršena, melodija, uz to? za lekarom su išla velika, crna, kola gospođe peters to jest petijajev, a ona je, uz ćerčicu, u kolima, imala i sorokina. u trenutku kad su ta kola prolazila, rjepnin se bio slučajno našao uz ledi park, pa je, i nehotice, čuo, kako ona kaže, mužu, da gospoda peters i sorokin, žele da budu sami. elle et sorokin ne veulent point de compagnie. ser melkelm se pravio da ga nije čuo. zatim su prošla, kraj rjepnina, kola generalice barsutov. bila je obučena za plažu, kao slušče na brodovima, koje momari nazivaju mali. mousse kažu francuzi. shipboy, zovu ih englezi. iako je i u tom kostimu, ta žena, vrlo graciozna tela, izgledala lepo, rjepnin u sebi pomisli. kud joj to pade na pamet? nije znao da se ona oblači, onako, kako joj modna kuća, u kojoj je zaposlena, u parizu, naredi. pokrovski ga je pozdravio, pognute glave, sedajući. ona mahnu rukom rjepninu, u znak polaska, veselo. takvih je žena bilo i u sankt petersburgu. takvih žena više nema. udovica je imala prosta, jaka, gvozdena, kola, kakva je tada prodavala, u londonu, vojska, često. postala su bila moda. vozila je levom rukom ? pokrovski je sedeo kraj nje, na tesnom sedištu, obgrlivši je, tako, da su ličili na ljubavni par. rjepnin je zapazio kako ih njegova mlada sunarodnica, udata za tog starog škota, gleda, pogledom punim nežnosti, ali i zavisti. džip je, zatim, odjurio, a sad se čekao samo još ser melkelm. njegova mlada supruga, ponudila je mesto rjepninu, nekako, zamišljeno, a kad on sede, trudeći se da zauzme, kraj nje, što manje mesta, ona mu doviknu, kao nekom starijem bratu, da sedne bliže. just get nearer. ser melkelm je, reče, zaboravio naočari. vratio se po naočari. on ih uvek zaboravlja. gde ih sve ne zaboravlja. zauzevši mesto vozača u kolima, ona promrmlja, da će ona voziti, a to njenog supruga uvek ljuti. iako ona bolje vozi. star je i rečeno mu je, da ne bi trebao više da vozi, ali on ne sluša nikog. trebao bi da ga vidi kako jaši. juri za lisicom kao da je napunio dvadesetu, a ne sedamdeset i četiri. rjepnin se dopao njenom mužu. on je prvi rus, za koga joj je rečeno, da će biti pozvat, u goste, kod njih, u škotsku. to je i njoj milo. prvi put će imati, jednog rusa, u kući. godinama već, ona sanja, o ruskom carstvu. zna sankt petersburg samo iz očevih priča. sve je to za nju, kao bajka za neko dete. ne treba ni da doda, posle toga, koliko se raduje, da ga je upoznala. gledala ga je i smešila se. rjepnin, koji nije mislio da primi taj poziv, reče samo da voli škotsku, da je zna, i da je tamo video, najlepši spomenik, palima u svetskom ratu. najdirljiviji. ona se onda nasmeja i reče da će to reći mužu. to mu melkelm neće zaboraviti. taj čovek je, pre svega škotlandez. rjepnin je bio zaprepašćen, kad je sve to izustila, tako lako, a kroz smeh. u društvu, takvih žena, u londonu, tako se nešto, ne kaže o mužu. ona je, međutim, nastavila da brblja, kao da nekom bratu brblja. ona, reče, zna, da rjepnin sad, kad je video koliko je taj čovek star, svašta misli o njoj, kad se tako mlada, za tog čoveka, udala. o tom bolje da ćuti. nije zlato sve što sija, ni u londonu. isprva je, u braku, bila, kao neka boginja, obožavana. posle je doživela mnogo štošta, što nije očekivala. tako je to. bolje da mu to kaže od početka njihovog poznanstva, nego da mu drugi, o tom, pričaju. zna da se svi, krišom pitaju, kako li je mogla da se uda za čoveka starijeg od nje, pedeset godina. pola veka. svakako se i on, iza njenih leđa, to pita? reći će mu, otvoreno. udala se da spase, u bedi, i siromaštvu, u parizu, svog polaludog oca, koga voli, kako ni jednog muškarca, nikad, nikad, voleti neće. ah, eno, opet te njegove lude tice, dodade, nasmejana. preneražen, od svega toga što je čuo, tako otvoreno, rjepnin, u prvi mah, uopšte ne zna, o kakvim je to ticama, reč. još je više začuđen, kad ledi park, kroz smeh, dodaje, da, tice, na ser melkelma, utiču, seksualno. zadocnićemo, we are late, darling, uzviknula je, međutim, glasno, pored njega, i zatrubila. tek je onda zapazio ser melkelma, u vratima hotela, nepomičnog, kao ukopanog. bio je zagledan, u zemlju, nekuda. a rjepnin, tek onda, ugleda i neku tičicu, koja se, pred ogromnim škotom, na pragu, mirno, šetala. skakutala je kao što vrapci skakuću, kao što skakuću deca. prnula je tek kad je, trubom auta, uplašena. škot onda, bržebolje, pritrča kolima, i uskoči, zagrlivši rjepnina, valjda da ne ispadne, pri ludačkom zaokretu, kojim je ledi park polazila. jedan crvendać, lep crvendać. lep polazak, gospodine rjepnin, zaista. a robin, a nice robin. a nice start, mister rjepnin, indeed. park je rjepninovo ime izgovarao, tačno, ruskim naglaskom. ledi park je stigla karavanu na drumu, već posle dvatri minuta. to troje je moralo da sedi u kolima, kao da je prilepljeno jedno uz drugo. rjepnin je imao da gleda male grudi te žene, u nekom, otvorenom, kineskom, platnenom kaputiću, i njenu lepu nogu, mlade, balerine, koja je, otkrivena do iznad kolena, snažno pritiskala pedal. kosa joj je bila zlatna kao kosa nađina. a oči mrke, kao u sibirskog orlića. sjale su se iz beonjača, kao iz nekog prstena. detinjast je bio samo njen osmeh, obešenjački, oko usta, kao oko nekog crvenog srca. pušila je i dok je vozila. rjepnin, koji na letovanje u kornualiju nije bio došao željan žena, a kome se jedino tašta pokrovskog dopadala, valjda i zato što je imala onu, rusku, raskošnu, lepotu, zrele žene, koju je imalo i telo njegove žene, slutio je, da bi lekareva žena, kao amazona, želela da doživi, krišom, na letovanju, neku borbu ljubavnu. a ova tako mlada žena tog starca, nešto sasvim drugo. pravu ljubav? nežnu? kao neku ljubavnu školu? otvorenih, začuđenih, očiju, i u zagrljaju? ljubav dugu, koja bi se, ako to mora biti, završila u plaču? a ako bi taj starac umro, u preudaji i, sretnom braku? osmehivao se. bila mu je smešna, pa je pogleda, kao neku ćerku, koju nije imao, kad bi je imao, i video, sa nekim šeširom na glavi, koji se nakrivio. park mu je doviknuo, u uvo, da će ih ta žena prevrnuti sasvim sigurno. ne vozi dobro, a misli da vozi maestralno. jedna devojčica, iako je bila još daleko od njih, pretrča preko puta, kao zec, uplašeno. ševe su kliktale, negde, u vazduhu. rjepnin ih nije video u plavetnilu, samo ih je čuo. sećao se kako jedan nemački pesnik kaže, za njih, da su to rakete proleća. poštovanom članu dume, njegovom ocu, nije bilo dovoljno, da mu traži, da uči, naizust, engleske pesnike, nego je tražio da zna, i nemačke, koje je, on, član dume, voleo. predeo pred njima postajao je, za to vreme, sve čudniji i veličanstveniji, kao kulisa za tristana i izoldu. nalevo, okean se pružao u beskraj, a nije menjao boju, kao more u sredozemlju. ostao je modar i taman, kao da je lava, ili rastopljeno olovo. obala, hridine, uvale, sećale su rjepnina crnog mora, ispod kavkaza, koji je voleo. proletali su, kroz neka naselja, belih kuća, i zelenih bašta, u kojima je cveće bilo, i leti, zimsko. miris niske borovine udisao je zagledan u te devojačke grudi, koje su mu bile tako blizu. imao je opet tu ludu misao da ta žena još nije žena, nego je ostala devojka i u braku, ko zna kako, u rukama tog ogromnog starca. starac je brundao, pevao nešto, kao da mrmlja, a katkad tražio, u njemu, nagnut, centripetalnu tačku teže, valjda da ne bi iz kola, ispao? prvi sastanak karavane bio je u mestu koje se zvalo veidbridž. škot je tu naredio, da se stane, da bi rjepninu pokazao mesto, gdje je kralj artur, protiv engleza, pao, a sa njim i svi njegovi vitezovi, do poslednjeg. gde? eno tamo. ser melkelm je upirao prstom nekud, u daljinu, u polje, gde niko ništa nije video. samo jedan toranj crkveni u daljini, kamenje, i neko brdo plavo, kao u priviđenju. to, neočekivano, pokazivanje, nečeg što se ne vidi više, svi učesnici izleta dočekali su, diveći se. samo se supruga starog škota kikotala i tvrdila da to, njen suprug, već valjda stoti put, pokazuje. zato i prave te izlete. ser melkelm je pocrveneo, do ušiju, kad je čuo šta njegova supruga, kaže. ona je bila uzela, pod ruku, rjepnina, i vodila ga je da mu nešto drugo pokaže. železničku stanicu, jednu od prvih u engleskoj, nedaleko od mosta te varošice iz srednjeg veka. nju, kaže, ta stanica, ražalosti, svaki put, kad prođu, i kad melkelm pokazuje to bojište. ta stanica je iz godine 1854. kako je sad stara, oronula, zapuštena. niko ne popravlja više, ni njene krovove, ni njene šine, koje se još pružaju u daljinu. to je njen najtužniji doživljaj u kornvalu. otkad je tu stanicu videla, mnogo se promenila, kaže. želela bi da umre mlada. rjepnin, kome se učinila smešna, išao je za njom, ćutke, i slušao, sve što ona kaže, kao brbljanje iz sveta koji se, nekad, zvao, i u rusiji, veliki svet. međutim, ni sam nije znao zašto, ali je, to, što je gledao pred sobom, i njega, zaista, sneveselilo. jedna stara lokomotiva bila je izvučena na sporedni kolosek i stajala je na šinama, zarđala, crna, hladna, kao staro gvožđe. zar nije varljivo, bedno, neshvatljivo, i pomisliti, da je sve to, pre sto godina, zaista bilo novo, i, kao nešto novo i lepo, postojalo? sad, on to posmatra sa nevericom, a ipak zna da su, tuđa, prolazili ljudi i žene, putnici, putovali i sastajali se bračni parovi, i ljubavnici. roditelji su tu sačekivali decu iz škole. žene su izlazile pred voz, sa suncobranom u ruci, i kišobranom u ruci, jer u kornvalu ima i mnogo kiše. živeo je, tu, svakako, i neki garavi ložač, sa ženom i decom, kraj kazana iz kojeg izbija plamen, kao iz pakla. na tu stanicu se vraćalo i posle pogreba i venčanja, a odatle, svakako, polazilo i na bračno putovanje? sad? praznina. nikakvog traga, baš nikakvog, od svega toga. prošlo je. a ipak bi, samo lud čovek, mogao da tvrdi, da to nije bila stvarnost. dok je ledi park odmakla, do nekog poljskog cveća, koje je, iza tih šina, raslo u travuljini, rjepnin pomisli, da ovako nešto može, zaista, da snuždi, tako mlado, stvorenje, iako mu se učinila smešna, sa svojom željom, da mlada umre. međutim, možda ima pravo? trebalo bi suziti vreme. suziti, na lepo vreme svog života, i ništa više. svog života i nađe. šta bi mu uostalom i vredelo, da poželi, da, i nešto drugo, nešto više, produži? rusiju? život njegove matere? zar nije i on, sad, kad je zašao u pedeset i četvrtu godinu, često mislio, tako, kao ta, tako mlada, žena tog starca? za koga se svakako udala, jer on ima, na ostrvu ceylon, plantaže? ima nešto i mnogo gore. nije ta stanica imala mnogo smisla, onog smisla, iz godine 1854, već ni za one, koji su, tu, prolazili godine 1904. kad je njegov otac govorio o revolucijama koje dolaze. već posle ciglo 50 godina, dakle, oni, koju su tu prolazili, nisu imali, skoro, ničeg zajedničkog, sa onima od ranije, koji su dočekivali na toj stanici, prvi voz. a šta bi im, uostalom, i to, pomoglo? nema, nema, u stvari, veza, ni među onima, koji su nam najmiliji, najrođeniji, a ne prekidaju te veze samo samoubistva i revolucije. kakve veze ima, između njegovog oca, i njega? kakve veze? zar to, da su bili jedna porodica? to, da su se voleli, kao što je uobičajeno da se, u familijama, voli? to da se plače, kad se čuje da je neko otišao iz familije? kuda? u zemlju? otac mu je nestao, negde, u finskoj, to je sve, što zna o njemu. a mati? eto, crveni krst mu je javio da su je videli još, na ulici, za vreme svečane fajerverke, kad je lenjingrad dočekao da se obruč oko njega razbije. pa? može li da ode da joj sklopi oči? da ona u poslednjem grču ugleda bar, još jednom, oči sinovljeve? kako je crna, ostavljena, ta lokomotiva. kako su mračni ti prašnjavi, garavi, prozori, na toj napuštenoj stanici. niko više, od onih, koji su tu dočekali prvi voz, i ne postoji. a ne može se tvrditi, da nisu postojali. ostale su još samo te šine, koje trče, trče paralelno, u daljinu. uskoro će, i iz njih, kao iz ruku i nogu hrista, izvaditi čavle, pa će nestati odatle i one. ima dakle i nešto gore od te nemogućnosti da se vrati. kuda da se vrati? preko crvenog krsta saznao je bio, samo to, da su je, poslednji put videli, ni ulici, pri oslobođenju varoši. to je sve. njegova sunarodnica bila ga je ostavila samog. čuo je kako neko viče njegovo ime. čekali su ga, da put nastave. zatim su nastavili vožnju, i, karavan je opet jurio, prema mestu koje se zove tintedžel. stigli su tamo rano, daleko je još bilo podne. na glavnoj ulici tog malog mesta, otpočelo je iskrcavanje, izletnika, gumenih čamaca, vesala, gumenih dušeka, stolica od aluminija, kao što su baštenske, za odmaranje. suncobrana, velikih, kao male šatre, i crnih, gumenih, plovki, za ronjenje i plivanje pod vodom. njegova mlada sunarodnica, pribila se, bila, posle, opet, uz rjepnina. ona mu je mrmljala, detinjasto, poluglasno ruski. noć je bila svetla, biće vrlo topao dan. budet očenj žarkij denj. rjepninu se to malo mesto u kornvalu, učinilo sasvim slično malim mestima u bretanji. iste tesne ulice. isti prozori. ista mala zgrada pošte. samo što ovde u crkvi ne čuvaju neki palac, ili ruku, nekog svetitelja, u srebru, nego, duž ulice, sve kuće, nude čaj. na svakoj skoro ima tablica, na kojoj piše. tea, tea, tea. iako je olga nikolajevna, kao da je njegova ćerka, išla, naslonjena na rjepnina, i, uzevši ga pod ruku, umiljavajući se, dovikivala mužu. silazimo li, desno, ili levo? rjepnin je pratio pogledom, ne skidajući oka sa nje, taštu pokrovskoga, koja je išla nekoliko koraka pred njima. da, ta žena, baš ta engleskinja, ima veliku lepotu lepih ruskinja. modna kuća, čiji je, u parizu, bila maneken, naučila je bila tu ženu i da korača, načinila to njeno lepo telo još zanosnijim, podmladila ga je, bar deset godina. to nije bila, ni amazona, ni igračica kankana, ni antička, spartanska, trkačica, toje bila žena koja je mogla biti, i jedna ruskinja koju je jednom davno u prozoru voza video. tako reći, kroz nju, u isti mah, video je, dole, u urvini, i okean, i ruševine dvorca kralja artura, koje i nisu ruševine dvorca kralja artura, ali ih sentimentalni englezi zovu, tako. video je, tu lepu ženu londona, kao uokvirenu stenama, ispod njih, koje su ličile na slap kameni, kad bi moglo biti slapa, koji je slap kamena. čitavo brdo, desno, pored nje, na drugoj strani uvale, bilo je prepuklo, od bura i vetra. talasi su tamo dopirali do pećina na obali, koje u kornualiji, izletnici upotrebljavaju, sad, za svlačionice. i muških, i ženskih. škot je uzviknuo, upirući rukom u ruševine, dole. the ruins. rjepnin ču, kako tašta pokrovskog, u želji valjda da bude duhovita dovikuje, osvrnuvši se. we all go to ruins. svi ćemo mi otići do đavola. svim ženama se, to, ko zna zašto, učinilo veselo, pa se čulo kako uzvikuju, to, i gospoda peters, i gospoda krilov, i rjepninova mlada sunarodnica. veliki škot bio je zastao, pa su svi bili stali. on im je tumačio ruševine, gde je, kažu, tristan doživeo svoju tužnu sudbinu. silazak se nastavio. veliki škot je zatim, posle minutdva hoda, opet, stao. pokazivao je nešto novo, u stenju. iskopine. one su ličile na kulise nekog antičkog teatra u kamenu, pod vedrim nebom, koje je bilo svedok besmrtne ljubavi izolde. pravi oblik dvora, uzvikivao je škot, ma čiji da je bio, ne zna se i neće se više ni znati, kao ni istina o tristanu. valja, međutim, primetiti, da je taj vitez britanski, ostavljao i ljubljenu ženu u ratu, i odlazio, veran svom kralju, da se bori. gospoda peters, koja je, valjda umorna, bila sela na kamen iskopina, dobacivala je škotu da, netačno, predstavlja stvari. tristan je bio zaljubljen u, tuđu, ženu, i velika njegova ljubav bila je, prema tuđoj ženi. gospođa krilov je dovikivala da se slaže. svi su bili zastali, kao da žele da prisustvuju nekoj javnoj debati. olga nikolajevna je tumačila tu tragediju, mnogo prostije. tristan i izolda bili su, na svom brodu, ostavljeni sami, mladi, izoldu su udavali za čoveka koga nije znala i nisu je, da li želi da se uda, ni pitali. a dat joj je čarobni napitak, da popije. izazivač ljubavi. izgubili su, kad im se dala prilika za ljubav, kontrolu nad sobom. olga nikolajevna je upotrebila omiljeni izraz engleza i engleskinja. self controll. generalica barsutov se glasno smejala. treba, kaže, pomenuti, i mesečinu. mesec u noći, na vodi. hipnozu meseca. što je mnogo, priznajmo, mnogo je. cela se karavana smejala kad je, to, rekla. rjepnin je primetio da, samo pokrovski, ćuti. a zaprepastio se, kad ču, iza sebe, lekara, doktora krilova, u basbaritonu, kako ponavlja, da izolda nije bila željna, baš, tristana, nego je zaželela. koit, koit, koit. ponavljao je to kao kad žaba krekeće. koit, koit, koit. rjepnin, u stvari, nije ni slušao, pažljivo, te glasove oko sebe, nego je bio potresen, vanrednim, geometrijskim, formama, iskopanih temelja tih ruševina, ispod njih. pošto je učio dosta matematike i geometrije, kao artiljerijski oficir, te forme su ga bile oduševile. ti temelji nisu bili izmišljeni. možda je nešto, iz tog predanja, o velikoj ljubavi, ipak, istina? a sama priroda je, sad, pokušavala, da sačuva lepotu tih ruševina. uznosila ih je u mirisne trave i divlje, poljsko cveće, skoro do trista stopa visoko, na stene, na kojima su bili zastali. žbunje zeleno ih je opkoljavalo, koje je zeleno i zimi. kad je škot dao znak da se opet kreće, rjepninu pade u oči, kako, jedini, pokrovski, stoji pognute glave, zagledan u dubinu, u vodu, i, kako ne učestvuje, ni u razgovoru, ni u smehu. kad su opet krenuli, uvala je počela da liči na neki zapušten kamenolom, a tamo gde je, po predanju, pristao brod, sa grešnom ljubavlju, okean je sad zalivao kamenje, kao belim vencima, penom. što su niže silazili, pučina je, u daljini, bila sve modrija, a okean je, i u plićaku, bio sve dublji. već na deset, dvadeset koraka od obale, dubina je počinjala, i talasi su se razlivali, teško. iza ruševina, bila je ta čudna praznina, i na obali, i na vodi, i u daljini, i na vidiku. ser melkelm ih je zadržao još jednom. u tim ruševinama, eno, još i sad stoje, neka kamenita vrata, kao i u mikeni, kroz koja se ulazilo u dvor kralja artura. to se vidi. ali kuda su vodila ta vrata i šta je iza njih bilo, niko ne zna i ne može više znati. generalica barsutov, koja je išla dvatri koraka pred rjepninom i njegovom sunarodnicom, bila se okliznula i zastala je. pokrovski je uze pod ruku i reče joj nešto, ali šum talasa bio je, sad, toliki, da se nije čulo šta. rjepnin vide samo kako se lice te žene, ozarilo radošću. pošto je i rjepnin bio kao pritrčao, a sa njim i olga nikolajevna, generalica je bila zastala i uhvatila levi članak na nozi, bolno, trudeći se da bol podnese, sa osmehom. nastavili su, zatim, silazak pažljivo, nogu pred nogu. rjepnin je sad, slučajno, išao pored pokrovskog, pa se malo začudio, kad mu se pokrovski obrati ruski, poluglasno. čudno je, zar ne, knjaz, kako englezi misle, i o ljubavi čoveka i žene, različito, od nas rusa? ser melkelm ima pravo. mislili su različito već u srednjem veku. a taj tristan, zaista je, komično, veran, samo svome suverenu. napušta, za njega, i izoldu, tobože besmrtnu ljubav svoju. da bi, sa ostalim vitezovima kraljevim otišao, na svoj posao. što je, posle hipnoze meseca, čarobnog napitka, samoće sa izoldom, gubljenja kontrole nad sobom, zar ne, ipak apsurdno? generalica barsutov, koračajući pred rjepninom, čula je, to, i nasmejala se, glasno. pokrovski, međutim, dodade. rus bi se, na njegovom mestu, bio ubio... i bolje da se ubio. rjepnin primeti da se smeh te žene koja je valjda znala ruski brzo, prekide, i uhvati pogled generalice, koja je sad bila zagledana u svog zeta, preneraženo. bolje da je i izoldu ubio, dodade pokrovski glasno. bio je, kao zamišljen, zastao. a i rjepnin je bio stao. generalica, koja je čula i to, zastade, za trenut, a zatim uze pod ruku olgu nikolajevnu, kao neku mlađu sestru, i ubrza korak, kao da želi da pobegne od nekog, ko je prati, nevidljivo. rjepnin je zapazio, koliko je lice pokrovskog žuto, nezdrave boje, i slično zaista tim isusima, na starim, ruskim ikonama, na kojima je na slikama sahrana, polaganje u grob hristovo, a vaskresenja nema. osećao je da, između tog čoveka i njegove tašte, ima neka veza, koja se pretvara u nešto tužno, i crno, kao senka. u sećanju, rjepnin je bio navikao da, takve izlete, i ljude i žene na takvim izletima, na obali mora, u francuskoj, vidi, vesele, kako dolaze pod šarenilo suncobrana i do trščanih fotelja, na pesku, na kojima se sedi tako udobno, pa i kako sedaju, nasmejani, za sto, u gomili zaljubljenih parova, koji izlaze iz drvenih kućica za oblačenje i svlačenje. i kako, iznad svega toga, leprša, na vetru, trikolor. ovde, u kornvalu, nije bilo, ni tih kućica, ni aleja suncobrana, a ni takvih parova. sve se kretalo kroz kamenje, i, u kamenu, i kupalo u plićaku, ne izlazeći u strašnu dubinu okeana. pa ipak je to bilo lepše nego što su bila kupanja na mediteranu. ser melkelm je, međutim, tu, dole, pomoću sorokina, koji je sa gospodom krilov i lekarem i ćerkom gospode peters isprednjačio, podelio karavanu na dve pole. na jedan gornji dom i jedan donji dom. da se oba, ali zasebno, pre ručka, kupaju. nije to radio, ni vičući, ni zapovedajući, ali je bilo jasno da ih deli, na dve pole, na jednu, koju je izričito pozivao na ručak, i drugu, koja je imala da pojede, ono što je iz hotela poneto. toj poli nije, ni čašicu šampanjca, ponudio. u tom donjem domu, koji se brzo izgubio, u pećine, kao u svlačionice, rjepnin je bio zapazio. krilova i njegovu ženu, i bjelajeva, a sa njima i sorokina, koji je sa sobom odveo i ćerčicu gospode peters. gore, na travu, na jednoj steni, škot je, pomoću šofera gospode peters, podizao šator, za sebe i svoju ženu, gospodu peters, i rjepnina, a pozvao na ručak i pokrovskog i njegovu taštu. rjepnin, kome se, ta podela, činila nepravedna i ružna, uvredljiva, otišao je, da se svlači, u jednu od pećina dole, otkuda je dopirao smeh nekih engleskinja, valjda neke ženske škole, koja je, na obali, pored vode, bacala uvis loptu. rjepnin je bio u odelu belog mornara, a nosio svoje crne gaćice u džepu, pa se brzo presvukao. na očigled nekih engleskinja, koje su se svlačile u istoj pećini, i ne pogledavši ga. niko nikoga ne posmatra u kornualiji pri svlačenju. uostalom, engleskinje su prave umetnice u svlačenju. prvo, drže, u zubima, neki peškir, a spadaju im kombinezoni i sutieni, a zatim spuštaju suknjice, a pod peškirom oblače, bikini. kad je iz te pećine, polifemove, izišao, rjepnin vide kako, u vodu, otrča, sorokin, koji je trčao držeći ćerčicu gospode peters za ruku, i, kako oboje tresnuše u vodu, u plićaku. oboje su se derali. hurray, hurray, hurray. za njima ode u vodu, lagano, i gospođa krilov, koju je pratio bjelajev. ona je bila sad bakarne boje, sa dva crna poveza, na grudima i na pasu, a bjelajev je imao neke, široke, plave, gaće na sebi, koje su landarale na vetru. sve do ulaska u vodu pravio je neke čuč vežbe, svojih užasnih nogu. krilov je išao za njima, sav prugast, crvenobelo, kao da je iz zatvora pobegao. stao je kod jedne, male devojčice, klekao, i pomagao detetu, pri zidanju nekog dvorca od peska, kroz koji je more izviralo, u malu baricu, u koju je krilov seo. sa stena je silazio, noseći gumeni kajak, na temenu, gorostasni škot. nosio je i jedno veslo pod pazuhom. navezao se, na plićak, brzo, i, sam samcit, odmicao, na pučinu. kod jedne stene stajali su u crnom kostimu. pokrovski, koji se sad u crnini kao go hristos, beleo, i njegova tašta koja je, stojeći na crnim, drvenim sandalama, sa visokom potpeticom, bila, tako vitka, tako lepa, kao da se svlačila, negde, pre dvesta godina, u versalju. stajali su zagledani u daljinu, ali nisu ulazili u vodu. šofer gospode peters bio im je doneo dve stolice od aluminijuma, sa crvenim sedištem, na kom su, kad su seli, ličili na neki, zaista čudan, par. rjepnin je primetio da generalica leži u naslonjači zatvorenih očiju, a da, na pokrovskog, desnom rukom, prosipa, kao da vodu prosipa, među prstima, pesak. bili su skoro nepomični. u jednom trenutku, ličili su na mrtve lutke. spremajući se da zapliva, sam, izbegavajući druge, rjepnin je bio seo na jedan kamen, u plićaku, a spustio glavu na šaku desne ruke, poduprte kolenom. bio se zamislio. to, da se nalazi, tu, na okeanu, daleko, od nađe i londona, bilo je potpuno razumljivo, jedna sitnica, uobičajena, pri letovanju, pa ipak mu se, to, učinilo, neshvatljivo i neobjašnjivo. šta će tu? zašto je pristao da ostavi ženu u bolnici, u londonu, a da on pode na letovanje, tako daleko, a besmisleno. čemu to? zar nije mogao da ostane, tamo, gde je već godinama bio, i, otupeo, i mogao, mirno, da podnosi svaku nesreću i sve što se sa njima zbivalo. lopta, kojom su se neke engleskinje, koštunjave, mlade, i vesele, igrale, iza njega, na šljunku, bila mu je skočila na glavu, pa se trgao. one su se glasno smejale i izvinjavale i zahvaljivale, kad im je loptu vratio. kad je ustao i pošao u vodu, vide kako mu, duž pene na pesku, prilazi njegova, tako mlada, sunarodnica i kako mu maše rukom. ličila je, zaista, sad, na mladu spartanku, koja potrča prema njemu. iza nje, video je njenog supruga, kako je opet zaveslao i pošao na more u svom kajaku. izdaleka, ličio je na čupavog neptuna koji, kao trokrakom, bode veslom vodu. olga nikolajevna, zamuckujući, ruski, pozva rjepnina, nasmejana, da zajedno plivaju. zna, kaže, da bi, gospođa krilov, još mnogo više, želela to, a zna i da bi on, da pliva, više voleo sa generalicom, ali, eto, kocka je pala. park je otišao na more, a nju je ostavio. knjaz, uzviknu kroz smeh, valjda neće odbiti molbu djevočke, koja nikog više nema na svetu? iako to rjepninu nije bilo, nimalo, prijatno, jer je bila isuviše mlada, pa se bojao da se ne načini smešan, na tom izletu, ako ga budu videli kako se praćaka sa tom ženicom kojoj bi, po godinama, mogao biti otac, a koja je udata za čoveka koji bi mogao da joj bude ded, rjepnin se, ipak, obradovao. njen ruski govor pun engleskih reči bio ga je razveselio. sećala ga je nađe, na ostrvu prinkipo, prve godine, u njegovom braku. rekao joj je da mu se more čini pomalo uzburkano, pa bi, možda, bilo bolje da ostanu tu, u plićaku? on nije nikakav plivač. a i za nju će to biti opasno. ona je, međutim, već bila uhvatila njegovu ruku i povukla ga prema moru. neka ne brine, kaže, dok je bila bolničarka, da bi zaradila hleb ocu ona je, na zapadnoj obali škotske, plivala često. a što se tiče njega, ne doliči ruskom knjazu da se uplaši. ona ih je sasvim drugače zamišljala kad joj je otac o njima pričao. naočigled tih engleskinja, koje su bacale uvis loptu, ona je bila trgla rjepnina za ruku, u vodu, a on je onda morao da zapliva, hteo ne hteo. kad je legla, na leda, na jednom talasu, ona se veselo zasmeja. rjepninu se, za trenut, učini, kao da vidi neku malu morsku zmiju, kad ona poće da se vrti, u vodi, i diže, oko sebe, penu, kao neku podvodnu fontanu. udarala je po vodi svojim nogama mlade balerine, kao da su vesla. on je plivao i nehotice za njom, kao da ga vuče za sobom. zavideo joj je na mladosti i smehu, i u moru, i plivao, kao da nije svestan kud idu. odmicali su. ona mu je, smejući se, dobacila neki pojas za spasavanje, koji je bila uprtila sa sobom, ali ga on nije dohvatio. počela je da klikće i predlagala mu je, da otplivaju do one stene, koja se uzdizala na kraju uvale, desno. okean, doviknu, nije nimalo opasan tu, a nema ni struja kao u onom zalivu u sntmaugnu koji nazivaju. bidrautn. daleko, levo, rjepnin je još video starca, škota, njenog supruga, kako mlatara veslom, i, kao neka straža, pred dvorom, krstari, od jednog rta do drugog pri izlazu na pučinu. rjepninu se tad, već, nije dopadalo, nimalo, kako ta, tako mlada, žena pliva kraj njega, tako reći obgrlivši ga, pod vodom, i, uvlačeći ga sve dalje, u dubinu. pošto je i pojas za spasavanje, koji mu je bila dobacila, izgubio, podiže iz vode glavu, da pogleda, gde je ta stena do koje plivaju? uzdizala se visoko. daleko. desno. rjepnin je tad već hteo da se vrati, ali je bilo dockan. na pola puta osećao je da pliva, teško, nesigurno, a osećao je, naročito, levu nogu, kao utrnulu. udarci njegovih nogu postadoše sve slabiji, to je i sam bio primetio. kao da je to i ta mlada žena, koja je plivala oko njega, kao neki delfin, bila primetila, ona ga poče, veselo, gnjurajući, da vuče za sobom, a uskoro ga je uzela i kao oko pasa, kao u nekom zagrljaju. to ga je još više zbunilo. bio se uplašio, bilo mu je smešno, ali je srdito ćutao. video je stenu, na jedno dvadeset koraka, ne više, ali mu se učini još više daleko. kroz njena usta teklo je more, uz smeh, i kliktanje, a desnom rukom ga držala, sad, pod bradu. video je njeno lice i njene oči, sasvim blizu. kosa joj je, u moru, bila kao porumenela, obavijena oko lica, koje se smešilo, kao u nekom snu. duge trepavice, kojima je dodala crnu boju, bile su spuštene niz oko, kao da gledaju u blede nozdrve, koje su disale, duboko, kad bi izronila glavu. katkad bi bila tako blizu, da je osećao, na svojim bedrima, kad bi legao na stranu, umoran, meso njenog trbuha, pa i njenih malih grudi. a kad bi digao glavu, da udahne duboko, iznemogao, kao u nekom zagrljaju, ludom, osetio je i njenu čvrstu, dugu, ruku, oko svoga pasa. gledala ga je svojim čudnim, očima, izbliza, kao da se grle, i leže, na postelji, koju neko vrti, na moru. rjepnin, iako čuven jahač, i stasit, bio je, kao neki slabić, iznemogao, pored te tako mlade žene, koja je još ličila na devojku. za vreme poslednjih metara, pravcem na jedan kamen, koji se pod stenom izdizao, okrugao, morao je da se, zadihan, odmara na leđima. mesto na visoku stenu, popeo se na taj kamen, teško. ona se popela za njim, smejući se, glasno. rjepnin se bio dohvatio tog kamena, pljosnatog, duguljastog, koji je iz vode jedva virio, kao što se davljenik hvata tla, sa spasiocem koji ga je spasao. u glavi mu se mutilo. vrat mu je kucao, kao bilo. disao je teško. zastiđen, tek da nešto kaže, ponovi, da nije nikakav plivač više, a upita je, ponovo, gde je naučila da pliva, tako dobro? on bi, u njegovim godinama trebao da bude pametniji. zaboravio je da nije više na jalti, ni u finskom zalivu, pa je ogorčeno priznao, smejući se, da se napio vode, gorko. bio se ispružio na kamenu, kao na nekoj kamenoj postelji, kao da je želeo da sklopi oči, i zaspi, na tom kamenu. osetio je, međutim, da mu ona sad stoji čelo glave. stajala je, zaista, skoro gola, nad njim. čuo je kako mu, nekim dubokom glasom, kao da se umiljava, kaže, da je želela, da pliva, još dalje, sa njim. iza te stene ima jedan pesak do kojeg niko ne dolazi suhim. želela je da otpliva, dotle, sa njim. da bi bili sami. ima toliko da ga pita. čega se uplašio? dobro on pliva. on je mnogo mlađi od njenog supruga. htela bi da on, i njegova žena, postanu njeni dobri prijatelji. izuzev sestru njenog supruga, kojoj je devedeset godina, u familiji park svi je mrze. on ne može ni da zamisli koliko se obradovala, kad je čula, da dolazi u sntmaugn. ser melkelm, otkad su se uzeli, nikad nije zvao u kuću, ruse. ona je toliko bila željna, da upozna nekog u londonu ko je rus. htela je da otplivaju do te stene, da budu sami. gledala ga je, stojeći mu čelo glave, mirno. sa nje je curilo more. naučila je da pliva, reče, u škotskoj, da, da, bila je, neko vreme, i bolničarka, tamo, da bi pomogla oca u parizu. bila je i domaća posluga neko vreme. njen otac je bio siromah, sve dok nije organizacija iz londona omogućila da uloži nešto malo u jednu piljarsku radnju. ona je otišla u školu baleta. sve su to imali da zahvale gospođi peters. tamo, na zapadnoj obali škotske more je divno. ima i palmi. raduje se, zaista, da ga je upoznala. on je rus. njenog oca sigurno nikad nije video. bio je oficir. kuznjecov. pukovnik. čuven. hrabar. ona ga, međutim, pamti samo kao piljara u parizu. pričao joj je o rusiji. to je za nju, bajka. kaže da, na svetu, nije bilo lepšeg grada, od petrograda, to jest lenjingrada. tamo je želela da ide i uči balet. oni rusi, međutim, u parizu, tako su čudni. da je rekla lenjingrad, mesto petrograd, pred kapetanom, video ga je, zove se bjelajev, ko zna šta bi sve čula i ovde. zar to nije, međutim, dosta, da se njen otac u emigraciji pretvorio u piljara. zar to nije dosta, knjaz? rjepnin se bio digao i sedeo je pored njenih nogu, ćutke. ona se spustila i sela pored njega, isto tako. ćutali su nekoliko minuta. međutim, on je bio zaista dirnut. činilo mu se da mu ta mlada žena, koja mu se bila učinila, praznoglava, i detinjasta, čita misli, da bi joj rekao nešto utešno, prijatno, reče, da, to, što je njen otac morao da se pretvori u piljara, baš ništa ne menja. seća se da je to ime čuo. pukovnik kuznjecov? mora da je bila, sa ocem, u kerču, pri ukrcavanju, kad se i on ukrcavao? ona onda prasnu u veseo smeh. nije bila tad ni rođena. svejedno. treba da se, i dalje, divi svom ocu. on je žrtvovao, kao toliki, sve, za rusiju, a rusija je večna. ljudi su prolazni. kad je to rekao, vide, kako je spustila pogled, kako joj se usta zatvaraju, kao neka crvena školjka, i, kako se, nekako podrugljivo, smeška, kao dete kad sluša učitelja. ona, reče, nije prolazna, ne oseća se prolazna, to jest, njoj se čini da, to, što je rekao, ne vredi ništa, baš zato, što je prolazna. a što se tiče njenog oca, pamti ga samo kako se muči, u sirotinji, da im pomogne. raznosi velike korpe krompira i kupusa od ranog jutra. uveče je nju, dok je bila mala, učio da čita i piše. gledala ga je i kako, poguren, uveče, ćuti, i šije. umeo je i da šije. i da kuva. njoj je umeo da i obuću opravlja. maše nam rukom. starik. rjepnin, u prvi mah, nije znao, ni da ona kaže da neko maše. ni koji to starac maše rukom? a tek kad je, u nju, pogledao, začuđeno, ona mu pokaza, rukom, njenog supruga, koji je prolazio, nedaleko, pored njih, na vodi, kao neki veliki eskimo, u kajaku. rjepnin poznade ser melkelma koji je veslao prema obali. imala je nameru, reče mu, da neko vreme ostane, tako, sa njim, na toj steni. da ostanu sami. htela bi da pokuša da govori ruski. da ga pita, o rusiji. htela bi da ga pita, i nešto, što je ludo. otkad je došao stalno se pita da li će joj odgovoriti, na to. ona živi tek dve godine, u tom njenom braku, koji je pravo čudo. kad je to rekla, rjepnin, zaprepašćen, vide, na njenom licu, izraz gađenja. nije to ni krila. bilo joj je lepo, ovde, na tom kamenu, u talasima morskim, od obale daleko. lepo je plivati sa njim. sa njenim suprugom je sasvim nešto drugo, dodade, i, prsnu u smeh. rjepnin je bio začuđen kako to kaže, drsko, i podrugljivo. treba da se vrate, reče joj onda rjepnin, tiho. a nije dodao da se, sa njom, na toj steni, i on oseća, lepo. smešno je da se vrate. ne bi trebali da se vrate, dogod sija sunce. zašto da se vrate? tu, napolju, među talasima, oseća se tako sretna. što se uplašio mora? da, da, njen otac je znao i obuću da opravlja. svi su rusi, i njihova deca, u berlinu, i, po tuđim zemljama, morali da nauče tako nešto. kad bi imala dece, sasvim bi ih drugače vaspitala. da bi je utešio, iako je osećao da će, sve, što bude rekao, zvučati, lažno, rjepnin joj je počeo da priča, kako je, sve, što se zbilo, moralo da se odigra, tako. carstvo je bilo trulo. svi su oni krivi, a najviše taj zimski dvorac, i car, i raspućin, i celo to pokvareno društvo. sad, čak i njihovi unuci plaćaju, za grehe otaca. najmanje su krivi vojnici. oficiri. njen otac na primer. treba zaboraviti sve to. upoznaće je sa nađom u londonu. o ne, o ne, uzviknu ona, kao da je nečim udario. ona, i njen otac, ne zaboravljaju. veliko je to carstvo bilo. tako lepo. slavno. nije mu bilo ravna, zavejanom u snegu. zna li on flot ruski u kom je njen otac imao brata? zna li staru zastavu flota, belu i plavu? ona vidi i sad, kad zatvori oči, flot, koji je krenuo. obilazi evropu. prelazi mora. obilazi afriku. ide u bitku, u smrt, mirno. rjepnin se nasmeja, jetko, i dodade. ne baš mirno. i pobuna je bilo. a oficiri su orgijali dok se ugalj tovario. bio je zaprepašćen i nije znao da li da se nasmeje, ili zanemi, kad ona uzviknu. neka su. eto, da je bila, tamo, pristala bi bila da uđe, u kabinu, svakom, na tim brodovima. išli su da mru. nije bilo pobune kad je trebalo mreti, kad su išli u čuzimu. da, njen otac joj je ponavljao. čuzima. znali su. nijedan ruski brod, ni najzastareliji nije se osramotio. neprijatelj je bio nadmoćan, moderan, a oni galijoti, teški, olupine gvožđa, ali su goreli i palili do kraja. smrt. smrt je za njih bila ruska smrt. nisu mislili kao on, i svi oni današnji, tu, u tom hotelu. svi, svi su mislili samo na jedno jedino. nisu svukli, nijednu, beloplavu zastavu. goreli su. a svi su se slagali da mru. zar to nije fantastično? call it what you will. zovite to kako hoćete. rjepnin je, začuđen, gledao tu tako mladu ženu. uostalom, dodade ona, ako on misli da ona brblja, samo zato što je bila željna mora, flote, oficira, igranki, balova, u kronštatu, ona će mu reći, otvoreno, da bi se bila dala i onima koji su mreli na reci jalu. čitave baterije su izgorele pod japanskom vatrom, ali bežale nisu. kad iziđu, uveče, u londonu, vidi ona, kako je čudno, svi gledaju. kao da je poleguša ser melkelmu. htela bi da mu kaže da ženi nije svejedno, kakav je onaj, pored koga je ljudi vide, u večeru. željna je bila da to bude čovek sa kojim može da se pojavi ponosno, a priznaće, i sam, da to nije slučaj, u njenom braku. da, da, bila bi, kad bi to bilo moguće, gotova, da se, da, svakom, u tim baterijama na reci jalu. da sa njima odleži jednu noć uoči njihove smrti, dok se, u mesečini, dižu ka nebu. hajdete, moramo da se vratimo, uzvikivala je kao poludela. jalu, jalu, jalu. tek tad, kad ga je ta, tako mlada, žena pozvala očima da skoče kao nekog muža, ili ljubavnika, ali mladog, na letovanju, rjepnin se trže i vide razliku starosti koja ih deli. ličila je na nađu, u kerču. stajala je, sa istom nežnom, mladom, linijom, kukova i pleća, pred njim, ali sa snažnim, pravim, nogama, balerine, a kao da želi da, na kamen, klekne, pre nego što podu. nekim čudnim, otvorenim, čulnim pogledom, kao da se spremaju na koit, posmatrala ga je, bez ikakvog stida. mora da je, reče mu bar trideset, godina, mladi, od ser melkelma. zar ne? hodite sa mnom, uzviknula je veselo. zajedno ćemo se vratiti. na vama je red. vaš hod, knjaz. u tom trenutku, ne samo da ga je sećala, one nađe, koja je, sa njim, u svet pošla, nego mu se učini i smešna, detinjasta, mila. ona je, međutim, već bila učinila korak, ali uvis, jednom nogom, skočivši u vazduh, kao da je zakoračila u prazninu nad morem, da se, zatim, ispravi, i sruši, iz vazduha, glavačke u talas. nestala je za trenut, ali je izronila brzo i zatresla penu mora ispod stene. starik ždot , starac je čeka, uzviknula je, glasno, kroz smeh. a zatim, još glasnije, i veselije, da, ona, čeka, njega. ja, knjaz, vas. rjepnin se, docnije, sećao, kako je skočio, strmoglav, za njom, ne sa požudom njenog tela, nego željom, da stigne taj glas. njena mladost bila je pobedila. tek kad je, u vodi, osetio, koliko je more, sad, hladno, pribra se, pa pomisli da sad valja biti priseban, ako ne želi da se osramoti i da ga posle pričaju, da je počeo da se davi, kraj te lepe, mlade, žene, koja, možda nije još ni žena? poče da pliva za njom lagano, mirno, trudeći se da desnom rukom probija talase, a levom obuhvata more kao u zagrljaj. moleći ga da bude milostivo. iako je opet osetio brzo da je zamoren, plivao je, drsko, kroz vodu. ona se, međutim, opet, gnjurala, oko njega, kao neki delfin koji se šali sa davljenikom, a zatim ga je opet uzela, kao ispod ruke, kao neko dete, oko pasa. podržavala ga je, iako se on branio. obala već nije bila daleko. ona se, pri kraju, sasvim pribi uz njega, sa obrazom na njegovom ramenu, i leđima, tako da je osećao, katkad i njene grudi. plivali su do plićaka, posle, lagano, na leđima. dok se ona smejala i klicala, rjepnin je ćutao. usta mu se opet napuniše vode, a talasi su, baš kad su došli do plićaka počeli da ga vuku, natrag u dubinu. bila je izišla iz plićaka i stajala i čekala, polugola. bila je oličena mladost. prevrnuta izolda podne je prekinulo plivanje izletnika, iz hotela krim, u uvali tristana. piknik, gornjeg doma ser artura, održan je gore, na steni, na travi, uz šampanj, a donji dom je pojeo, ono, što je poneto, u paketićima, iz hotela. gore su sedeli. parkovi i graf andrej, sa taštom, pored njih i rjepnin, sa gospođom peters, a kod pećina, dole, pored plićaka, ostali. pri ručku, ogromni škot, pokušao je da nastavi dijalog, o tome, koga je tristan voleo, i, koja je izolda tristana volela? pod velikim suncobranom, otkuda se videlo, daleko, na pučinu, ponavljao je da, samo škoti, zbilja, vole pesmu o tristanu, i da o ljubavi misle, lepo, samo oni koji su rođeni u škotskoj, a ne u engleskoj. možda još jedino, rusi, znaju, šta je prava ljubav. englezi, ne. videvši da se rjepnin, podrugljivo, smeška, ledi park je ponovila, to, o rusima, što je njen muž rekao. čula je da u rusiji postoji naročiti način smrtonosnog dvoboja. onaj ko gubi, ima da izvrši samoubistvo. a što je najčudnije, reč datu, uvek, održi. zar to nije čudnovata nacija? zovite to, reče opet, kako hoćete. call it what you will. park se smeškao i nudio rjepnina, šampanjcem. žbun sedih dlaka, nasred njegovih grudi, virio je iz košulje, razdrljene. rjepnin ga je, smešeći se, posmatrao. odeven u večernje odelo, u hotelu, taj škot je još i mogao, da je hteo, da prećuti koju godinu, od sedamdeset i četiri, ali, ovako, polugo, sa ispruženim nožurdama, na kojima su žile bile nabrekle i modre, i svojim dlakavim, sedim, butinama, koje su visile iz gaćica plivača, nije mogao, i da je hteo, da krije svoje godine. telo mu je bilo sasušeno, činilo se, još uvek, koščato, snažno, ali polumrtvo. kad je od njega okrenuo glavu, rjepninov pogled se sreo, sa pogledom njegove mlade sunarodnice, koji je bio užasnut. pogodila je šta misli. a njegova misao bila je opet skaradna. pitao se, šta li taj starac, što sa tom, tako mladom ženom, spava, radi sa tim magaretom, tako nežnim, tako neverovatno ljupkim? nešto novo bile su, takve misli, za rjepnina. nikad dotle, tako, o tuđim ženama nije razmišljao. nikad dotle, o ljubavi, nije tako ružno razmišljao. dakle, seks, ipak je, možda, koren svega? sex is at the rooth of everything? pri toj pomisli, pokojni barlov mu opet šapuće u glavu. knjaz, setite se onih, naših, mladih, bolničarki u kerču. kad su, uplakane, tražile mesto u brodu i zalazile u krevet, matorim komandirima, naročito matorim komandirima, od kojih je odlazak zavisio. čuli ste, valjda, kako su im nameštale bele grudve? belije grude? to je bila jedna od najskaradnijih ruskih perverzija. a sad je, park, tražio, da primeti duboku ljubav tristana, koji ostavlja i lepu izoldu, kad je trebalo otići u rat, za svoga starog kralja i za svoju zemlju. for king and country. gospoda peters, koja je bila pokrila svoje izgorelo lice nekom vrstom marokanske feredže, pa je ličila na žene u ulicama prostitutki, u tunisu, jedina se usudila da protivreči ser melkelmu. glasno, i, sa puno sprdnje, melkelm, reče, priča jedno, a radi drugo. kad putuje, poslom, u evropu, bez olge, i sad zastaje, da prenoći u parizu. da se seti svoje mladosti. to se za tristana ne bi moglo reći. kralj bretonski artur, uostalom, nije imao da brani svoju zemlju samo od engleza, nego, što ser melkelm, prećutkuje, i od škotske. a nije točno, ni to, da je tristan svom kralju bio baš veran. iako se to sve reklo, u smehu, nastao je bio neki, nelagodni, tajac, pri jelu. rjepnin je bio sagao glavu. njemu su te debate i glupe šale, uobičajene posle ručka, u londonu, već davno bile dosadile. upirao je pogled u daljinu, činio se kao da sve to i nije čuo. a, pošto su sedeli na visini, iznad uvale, pitao se, u sebi, da li bi ih neki brod tu gore i video? kako su se okupili, ispod suncobrana, da žvaću, da žvaću. uz tristana i izoldu. brbljalo se o ljubavi na izletu, kao što se o tom, na izletu, već stolećima, brblja. a možda je tu, negde, zaista, ležao tristan, čekajući da se, na pučini, pojavi brod, koji će doneti izoldu, onu koja zna da vida rane, koja će doneti melem, umirućem tristanu? čekao je da se pojavi, ugovoreni znak. belo jedro. a pojavilo se, rekla mu je druga izolda. crno. nema izolde. nema melema. pokrovski, koji je sedeo pored rjepnina, bio je razapeo, za generalicu, veliko, belo platno, koje je, iznad njene baštenske stolice, drhtalo na vetru. bilo je belo. ono, što je gospoda peters rekla, tako drsko, bilo je parka ućutkalo. ledi park se bila udaljila, na nekoliko koraka, kao da traži neki cvet u travi. pokrovski, nagnuvši se rjepninu bliže, progovorio je, ponovo, ruski i poče da tvrdi da je to zanimljivo, kako te stare, sentimentalne, istorije, koje u engleskoj ponavljaju u svakom društvu, ruse i ruskinje, snevesele, a engleskinje i engleze, razvesele. otvaraju im apetit, očigledno. žvaću nasmejani. rjepnin se bio, začuđen, zagledao u lice pokrovskoga, sa tim likom sa ruskih ikona, kako razapinje taj beo čaršav nad generalicom, koji je morao biti vidan, sa mora, daleko, a kako se, pri tom, nikom ne obraća, osim što to reče, njemu. sećao se, posle, u londonu, često, pogleda generalice, koja je bila digla pogled prema svom zetu. kako ga je gledala. oči su joj bile ozarene nekom čežnjom kojom žene gledaju samo ljubavnika, ili mladoženju. to su sve bili stari poznanici, ti ljudi i te žene, oko njega, a on se nelagodno osećao u tom društvu, u kom se govorilo, kretalo, smešilo, učtivo, kao na stepenicama, u nekom, španskom, teatra. bio je ustao i nije odgovorio pokrovskom. bio se zagledao još jednom u geometrijsku lepotu temelja iskopina, koje su se videle, dole, u uvali. posle piknika, i isprekidanih dijaloga, onih, koji su ležali najbliže jedno drugom, celo je društvo zaćutalo. skoro do tri sata svi su ćutali, leškarili, čitali nešto, i kikotali se, tiho. tek oko tri sata, park je počeo opet da govori glasno. tvrdio je da je, sad, more toplo i da treba da siđu u uvalu. pošao je sa šoferom gospođe peters koji je bio došao po njega i koji mu je prtio crne plovke, od gume, za plivanje, podvodno, kao i kajak. ledi park, malo dalje, na travi, spavala je, ili se pretvarala da spava, potrbuške. kraj nje se čuo samo njen mali, minijaturni, radio, vrlo tiho. kad se, posle, i pokrovski bio digao, i pošao, dole, u uvalu, rjepnin vide, tek onda, koliko je beo, oronuo, iako je bio lepo izrastao. i on je spremao svoj kajak, kao neki neobični, goli, eskimo, sedeći na čunu u travi, ulazeći u kajak i izlazeći, a držeći u ruci, i veslo koje je bilo kao čelično, pa se na suncu sjalo. pošao je, zatim, snuždeno, kao da je mesečar. bar se rjepninu, docnije, kad se tog dana sećao, tako činilo. generalica je pošla za zetom, odmah, u nekoj obući holandskoj, koja je, drvena, odjekivala na kamenu, a pošto je šljunak klizio, pod nogama, na tom puteljku, širila je ruke, kao da, preko nekog uskog brvna, hoće da uđe, u neku lađu. prolazeći kraj rjepnina, zastade, dobacivši mu, srdačno. kakva šteta da u kornualiju nije doveo i nađu. kakav lep letnji dan, danas, dodade, smešeći se veselo. ta engleskinja je govorila ruski kao da je juče napustila moskvu. posmatrajući tu lepu ženu, kako odlazi, rjepnin je onda, opet, imao tu ludu iluziju, da je to ruskinja. ona je izgovarala ruski besprekorno. takvih žena, sećao se, bilo je, nekad i u sankt petersburgu. setio se, opet, one, koja je, sasvim, ličila, na generalicu. koju je bio video jednom, na železničkoj stanici, kod voza koji je polazio u moskvu, dok je tražio svoje roditelje na peronu. znao je da je to nemoguće, da je to njegovo uobraženje. rjepnin, u tom trenutku, još nije imao nikakvo predosećanje, onoga, što će se, posle, tog dana, desiti. tražio je, u svom sećanju, da vidi svoje roditelje, koje ispraća na stanici, otkuda su polazili za moskvu. vraća mu se, u sećanju, i ta žena, koja mu se čini ista, ova, generalica barsutov. divna žena. takve žene bile su, i one, ruskinje, koje je, docnije, vidao, u parizu, kad bi sa svojim muževima, dolazile u posetu njegovim roditeljima. njegov otac je, tada, već ponavljao, da su te žene, i njihovi muževi, sav taj svet oko carskog dvora, krivi, što su japanci ušli u sibir. njihovo je društvo trulo. uveren je da se to neće dobro svršiti. revolucija je na pomolu. ta plemenita lica, te bujne, divne, kose, ta mramorna, razgolićena pleća na balu, ti vanredni stasovi, sve je to prazno, sve su to maske, sve su to ledena srca. nije njima stalo do rusije nego do pariza i igračica kankana u parizu. da, da, pred uskrs se pričešćuju. hristos voskrese. hristos voskrese. prećutkuju, međutim, i svešteniku, svoje grehe, brakolomstva, krađe, klevete, mržnje. tako dočekuju svetli praznik vaskresenja. njegova mati, međutim, tvrdila je, da njegov otac preteruje i, da politika, i partija, oduzima pamet ljudima. te ohole lepe žene su, i te kako, dobra srca, a kad nekog zadesi neka nesreća, željne su, i te kako, da pomognu. a to je glavno. imaju srca. nađa se smejala uspomenama svoga muža. po njenom mišljenju, detinjstvo, uspomene iz detinjstva, ulepšavaju, sve, kao u bajkama. rjepnin se sećao samo da se, o takvim, lepim, ženama, uvek, nešto pričalo, a da je njegova mati, svaki, takav, razgovor sa mužem, završavala tužno, rekavši, da je, jedno, sigurno. nijedna od tih žena nije bila sretna. koračajući sad, za generalicom, pokrovskim i ser melkelmom, dole, u uvalu tristana, rjepnin se pitao, stalno. gde nađe pokrovski tu ženu, koja je njega sećala, one, koju je video u stakletu prozora, u vagonu, na peronu. kud ode, takva žena, u bračnu postelju generala barsutova, za koga je bio čuo da je bio starkelja kad se bea barsutov za njega udala. u pitanju nije bila samo telesna lepota generalice, nego nešto čudno, žarko, a uplašeno, u njenim očima. molećivo. željno nežnosti. kako je bilo moguće da se, ta engleskinja, pretvori, tako, potpuno, u ruskinju, da mu se čini, da je to ona žena, iz onog voza? dole, u uvali, bilo je sad mnogo više kupača. škot je, brzo, ušao u kajak i otplovio. rjepnin je bio ostao na obali i seo na šljunak, kao da se bio uplašio mora. bela pena bila je, opet povukla pred njim onu belu liniju, za koju je mislio, da deli dva sveta. posmatrao je kako, na nekoliko koraka od njega, pokrovski priprema svoj crnobeli kajak, u koji sada smešta svoju taštu i daje joj u ruke i veslo. kad je bila u kajaku, otisnuše se, i, pokrovski poče da pliva iza nje, držeći se za kajak. sorokin, sa jedne stene, nešto im je dovikivao. krilov je na obali bio ustao i gledao za njima. već posle nekoliko minuta, rjepnin ih je video pri izlasku iz uvale, kod rta koji je bio kao prepuklo brdo. primetio je da i ledi park dolazi dole i da se približava njemu. posle se, dugo, u londonu, sećao, groznog vriska, koji se u uvali tada bio začuo. kad se rjepnin osvrnuo, crnobelog kajaka, na vodi, više nije bilo. zatim ga je, prevrnutog, ugledao u vodi, koja je, oko njega, bila uzburkana, kao da tamo, sa dna pučine, neke fontane skaču. u idućem trenutku, vide, kako se ogromni škot, hotimice, izvrnu, i, kako skače, kao neka morska neman, prema crnobelom, prevrnutom, kajaku. neko se tamo, očigledno, davio. u isti mah, rjepnin vide, kako sve živo, pliva, juri, žuri, tako reći trči, po vodi, u pomoć onima koji su, do malo pre, bili vidni, a sad nestali nekud u vodi. među prvima, do njih je bio stigao sorokin. on je nešto urlao. prema njemu su plivali i krilov i bjelajev. u plićaku je ostala, kao skamenjena, samo gospođa krilov. gospoda peters koračala je iz plićaka, kao hipnotisana, u dubinu. zaplivala je tek kad zađe u duboko. u međuvremenu, pored grudi starog škota, iz vode je bila izronila glava generalice i njena ruka, koja je vukla, prema sebi, nešto belo. vriskala je strašno i rvala se sa nekim, u vodi, kao da je neko vuče na dno. ser melkelm je iz vode tad već izvlačio glavu i ruke pokrovskove, kao neku lešinu. voda je, oko njih, prskala, visoko, kao da je u mrežu, nekog ribara, uhvaćena neka morska neman. odmah zatim, u zagrljaju generalice, video se pokrovski, koga je ser melkelm držao u rukama, gazeći vodu, kao da ga je sa krsta skinuo. pokrovski je bio, očigledno, u nesvesti. generalica se, međutim, vrtela oko njega, a najviše mučila, pri tome, da razdeli sa lica svoju bujnu, gustu, riđu kosu. sa očiju. sorokin i krilov izvlačili su pokrovskog, na kajak, na kom se, kao utopljenik, pojavio, ležeći. obe ruke su mu visile, nemoćno, dok mu je telo vučeno prema plićaku. kad su ga dovukli blizu obale, oko njega su se bili okupili, svi, koji su se to poslepodne skupili tu da se kupaju, i igraju, u vodi. gomila je bila opkolila utopljenika, nemo. krilov ga je položio na sljunak i počeo masažu. za sve to vreme, rjepnin je stajao na obali, zaprepašćen. video je kako pokrovski leži, na šljunku, video ga je među nogama onih, koji su se bili okupili oko davljenika. videlo se da je živ. njegova tašta, međutim, klečala je pored njega i ljubila ga, naočigled celog sveta, nežno, sva u suzama. plakala je i nije to krila engleskinje, inače pred svetom, ne plaču. doktor krilov i kapetan bjelajev drmusali su to nago telo, kao da iz njega ne treba isterati samo vodu nego i nekog đavola. park je počeo da učtivo, rasteruje gledaoce a igrao je na šljunku, prvo na jednu, a zatim i drugu nogu, bušeći, sad jednim, zatim i drugim, kažiprstom uši, kao da želi da isčeprka iz ušiju poslednju kap okeana, koji mu je bio ušao u glavu. kad je pokrovski oživeo, rjepnin vide kako ga nose, kao nekog hrista, skinutog sa krsta, gore, uzbrdicom, prema njegovom suncobranu, velikom, kao šatoru u pustinji. on je, s početka, visio na ramenu nosača, zatim klecao, a posle otiskivao sa ramena ruke sorokinove i krilova, kao neke medvede u snu. iz njega bi, katkad, i dalje, iscurilo po malo vode. bio je zanemeo. tu povorku pratila je generalica, ćutke, suzeći, zastajkujući kad bi sprovod zastajao, a ljuljajući se, kao da će pasti, kad bi svi produžili. povorka je prošla pored rjepnina, nemo. ledi park je bila sišla do njega i stajala, ćutke, pored njega, zagledana u njega, kao da hoće da ga pita nešto, uplašeno. uznemireni kupači, u malim grupicama, prepričavali su, ono, što se zbilo. samo što niko nije znao, da protumači, šta se zbilo? rjepnin je stajao neodlučan, šta da radi. da li da se popne u gornji dom ser melkelma, do suncobrana, ili da ostane dole, kraj vode, pored onih, koji su ostali u donjem domu. krilov i bjelajev bili su zauzeti skupljanjem stvari, koje su ostale za pokrovskim. bjelajev je, pažljivo, kao da se radi o mrtvacu, smeštao, u izvučen kajak, na pesku, pokrovskovo veslo, kao neku dragocenu relikviju. rjepninova mlada sunarodnica, obišavši gospodu krilov i gospodu peters, koje su nešto brbljale, u krugu mladih engleskinja, koje su bile izišle iz vode, stajala je pored rjepnina i dalje, sasvim blizu. nije skidala pogled sa njega. polugola. sad, u nekoj vrsti crvenog bikinija uzela je bila pod ruku rjepnina, kao neki dečko. bila je uplašena. tražeći valjda u očima rjepnina znake sažaljenja, ili straha, ona mu prošaputa stih puškinov koji je to jutro bila naučila, za njega, ruski, kao đak, pri polasku na izlet. ja nje hoču pečalit vas ničem. ponovila je to kao da se boji, da ga nije bio čuo. u njenim očima rjepnin, iznenađen, primeti ljubav prema njemu. detinjastu. gospođa peters petrjajev grozni vrisak generalice barsutov i, sve što se bilo dogodilo na izletu do dvorca tristana, poremetili su svaki red u hotelu gospode foi, a, kako se rjepninu činilo, i mozgove. nije samo on imao čudna priviđenja, u glavi, da mu grafica ruska, iz smolnog, sad liči na mary, koja pere stepenice u londonu, nego su i drugi gosti u hotelu foi pošašaveli, posle tog izleta. pokrovski i generalica bili su otputovali iz hotela, i ne silazeći više u trpezariju, sa svog sprata, u jedno malo mesto kraj okeana, koje opet ima ime jednog sveca. st. ives. rjepnin je to izgovarao tako, da je zvučalo bretonski. gospođa foi mu je rekla, da ga treba izgovarati, onako, kako ga englezi izgovaraju. sntajvz. nema, kaže, potrebe za bretonskim svetiteljima u kornvalu. ono što je rjepnina, još više začudilo, svi su u hotelu, o slučaju pokrovskog i njegove tašte govorili smejući se. veselost, neka čudna veselost bila je obuzela goste gospođe foi, posle tog slučaja davljenja u okeanu, koja je bila, neshvatljiva, ali velika. sve je ta veselost bila u hotelu promenila, i poslugu, pa čak i kučiće ledi park. pudle su, ceo dan, lajale po hodnicima. jedino fenjer, starinski fenjer, iznad ulaza, svetleo je, avetinjski, kad bi se rjepnin vračao iz šetnje, po mraku, sa obale okeana. sećao ga je kristalne, lobanje, meksika, iz muzeja u londonu. mesto pokrovski i njegova tašta, to jest, baš zbog njih, seks je, tih dana, u hotelu, postao stalni predmet razgovora, pa i zanimanje gostiju, što se, dabogme, krilo. gospođa krilov zatečena je, u vrtu, to jest opštinskom groblju, na klupi, sa kapetanom koji se zvao bjelajev, u nezgodnoj pozi. krilov je ćutao, ili to nije ni znao? sorokin je uhvaćen, kad se, u hodniku, ljubio, sa ćerčicom gospode peters i dobio je šamar od svoje supruge. ono, što je zaprepastilo goste, bilo je, otkriće gospode foi, da jedna njena sobarica zalazi u sobu poljaka. i noću, katkad. gospoda foi, sa svojom, večuom cigaretom, među prstima, tumačila je, sve to, rjepninu, kao posledicu, što je vrlo moralna kraljica viktorija zaboravljena. sažaljevala je svoju prijateljicu, gospodu peters, koja će, svakako, imati mnogo muke, sa svojom ćerčicom. a njen krasni suprug, dobio je, šta je tražio. šamar. on je rus. nema ono, što svi imaju, u engleskoj kad su u braku. kontrolu nad sobom, self coruroll. prekoputa hotela, bio je jedan pab, kud su, svi, išli, na pivo, uveče. a pivo je bilo afrodizijak u sntmaugnu. u tom se svi slažu. rjepnin je znao da će u sntmaugnu, biti još samo nekoliko dana, pa je ćutao. čemu uopšte o tome razmišljati? sve je neshvatljivo. pitao se, da li baš taj strašni vrisak generalice barsutov nije uzrok, tom seksualnom ludilu žena u hotelu? možda im je ta grešna ljubav, zeta i tašte, činila se, romantična, svesilna, i dala podstrek traženju nečeg neobičnog, nadzemaljskog? mati, na mestu ćerke, koja je izvršila samoubistvo u parizu pre godinu dana? kako je to zanosno, how fascinating. uz reč ljubav engleskinje imaju 313 varijanti te reči. gospoda foi je rekla rjepninu da je to ipak skandal. ta žena je trebala, kad je već tako, da se zadovolji, tajno, a ne da traži, od zeta, ljubav koja ne može trajati dugo. to je trebao da bude lep, ali mali, doživljaj, na letovanju, koji ni za koga ne bi bio opasan. takve, kratke, prestupe treba praštati. bilo kako bilo, o tom slučaju trebalo bi ćutati. nema dokaza da se radilo o pokušaju samoubistva. bio je nesretan slučaj. more je bilo, ledeno. a, da su se spasli, treba da zahvale njenom rođaku, ser melkelmu. sorokin se, kad se o tom slučaju govorilo, cerekao, kao i nad šamarom, koji je, od žene, dobio. treba, međutim, priznati, da je on bio taj koji je pokrovskog izvukao, izlažući se opasnosti, da ga, utopljenik, povuče za sobom, na dno. ser melkelm je negodovao što se o tom slučaju, uopšte govori. radi se o nesretnom slučaju. ni prvom, ni poslednjem na okeanu. glavno je da se sve dobro svršilo. njegova supruga, tvrdila je, da se sve to zbilo zato što je generalica starija, od svog zeta, a voli ga ludo. pokrovski veruje u boga i stidi se te ljubavi, pa je, za trenut, izgubio glavu. talas ih je bacio na stenu, kad su hteli, iz uvale, da iziđu na pučinu, a to dvoje pliva, slabo. uostalom, kad žena voli, treba da bude spremna na sve. da plati i životom, to. bjelajev je bio pripit i tvrdio je, uz psovku, da se radilo o pokušaju ubistva, generalice. pokrovski je podneo ostavku u organizaciji i neće da bude dalje, blagajnik komiteta, iako je bogat i živi bezbrižno. a za tu ženu žrtvovaće i svoju imovinu, i čast, i dušu, rusku. rusiju. sramoti staru, rusku zastavu. carsku. krilov je jedini bio snužden. njemu je pokrovskog bilo jako žao. potrošio je, mnogo, na organizaciju. to je divna i opasna žena. mora da je vanredna, pri koitu. uostalom, niko nije pokrovskog spasao. ona ga je spasla. skočila je i držala ga, u svom zagrljaju, dok ga nisu izvukli. to je velika ljubav. nisu oni krivi za smrt njene ćerke. lekari, u parizu. ti idioti su mladoj ženi rekli da nikad ne može imati dece. to nikad ne treba ženi reći. vodi, ili u koit sa svakim, ili u samoubistvo. a pre, a posle, svaka žena želi da rodi dete. oni su sad smešteni u lepom hotelu, u mestu, punom slikara, boema, glumaca, glumica, pa će zaboraviti. pokrovski zna da ima najlepšu metresu, u parizu, ali ne može da zaboravi njenu ćerku. nije kriv za njenu smrt, ali misli da jeste. rjepninu se taj lekar, krilov, bio dopao. onako razbarušen, setan, sa usanama koje malo vise, dole, nalevo, kad govori o izoldi, i koitu, prezrivo. nije bio dosadan rjepninu, nimalo. imali su jednu malu prepirku u hotelu, o puškinu, pa je rjepnin stekao utisak da je taj rus zanimljiviji čovek, od ostalih, u hotelu. učinilo mu se sad da nije sretan u braku. nije se začudio, kad mu krilov reče, uzgred, da bi, kad ne bi imao u londonu, tu svoju dečicu, otišao, prosto u sovjetsku ambasadu, a molio za dozvolu, da ga puste, da se vrati, u tver. posle odlaska pokrovskog i njegove tašte, u st. ives, rjepnin je rekao gospodi foi, da će otputovati, u london. dvadeset trećeg avgusta. gospoda foi mu onda reče, da mu misis peters nudi, da ga do londona odveze svojim kolima. i ona se vraća. i njena ćerčica, peggy. pri većeri, tog dana, ta dama ga je zamolila, da dođe kod nje, posle večere, da posede na njenom balkonu. rekla je da će se i pegi radovati tome. na njenom balkonu, posle večere, sveže je, i, hladovina. a vrt će biti ispod njih. biće lepo. a pošto imaju zajedničko predsoblje, tako su blizu, dodade, kroz smeh, paleći cigaretu, na cigareti. rjepnin se dugo lomio, posle toga, da li da održi obećanje, da će doći. iz prostog razloga, što je njeno izgorelo lice, njeno smejanje, njeno gledanje, iz ta dva, modra, oka, bilo, tako jezivo, iako je, inače, bila prijatna i vesela. u želji da savlada u sebi, pred odlazak iz tog hotela, nagon grubog ponašanja prema tom, engleskom, svetu, rjepnin je pošao, posle večere u tu posetu, ali sa namerom, da odbije ponudu, da se sa njom vozi u london. blizina stanovanja sa tom ženom, i njenom ćerkom, u hotelu, bila je jedna od onih sitnica, koja je pokvarila ceo taj izlet, tom ruskom junkeru, koji je bio osiromašio, ali se, prema strancima, ponašao oholo. kao kad usov, sa planine, krene malu grudvu snega, u snežnom pokrivaču, pa to, posle, naraste u tutnjavu, rjepnina je taj stalan pokušaj, da ga london, da ga sudbina, učini zavisnim od milostinje, dovodio do besa, koji je postajao sve veći i čudniji. otkud, da se, baš njemu, desi to? da baš on ima da sluša, tako blizu, glas, razgovor, smeh, te žene i njene ćerke, koje, nikad, pre nije ni video, i, koje, svakako, nikad više neće ni videti? zašto ga njegovo siromaštvo, njegova nemaština, tuđa volja, smeštaju tako blizu te nesretnice, koja mu se tako ljubazno smeši i koja, i tako grozna, veruje, još uvek, da je privlačna? umalo se nije nasmejao i njenom balkonu. taj balkon je bio namešten, gde mu nije bilo mesto, kao neko gnezdo u gvožđu, u prizemlju, u zidu, obraslom bršljanom. a na taj balkon su izlazila troja vrata, koja je jednom bio ugledao. čitava šetališta, iz sobe u sobu. sa balustradom u kovanom gvožđu. zar nije i sve, što se, u tom ludom apartmanu, događalo, moralo, posle toga, biti ludo? kad je, kod gospođe peters, posle večere, zakucao, moglo je biti deset sati. big ben se čuo, kako, iz londona, odbija devet, u nekom radioaparatu. sunce je bilo zašlo. u toj poseti, međutim, to veče, nije se ništa naročito dogodilo. čuo je ženski glas koji mu veselo doviknu, da može ući, ali, kad je otvorio vrata, u prvoj sobi apartmana nikog nije bilo. sa balkona je još čuo tih cvrkut nekih tica. gospoda peters se, zatim, pojavila žurno, u kratkim, uskim, crnim čakširama, do kolena, sa bosim nogama u crnim, svilenim, turskim, sandalama, a pružila mu je ruku. zatim je, kao da je neko klupče, belih grudi, i polugolih ramena, u žutoj svili, sela u jednu fotelju. lice joj je, u polumračnoj sobi, ličilo, na lice nekog pjeroa, belo, sa tim tamnim, modrim, očima, u strašnim kolutovima, u koži koja je bila ostala smežurana, izgorela. tražili su ga. bea barustov je pitala za njega, telefonom. rjepnin joj onda, odmah, reče, da je za njega grafica panova osigurala mesto u vozu, pa mu je žao ali neće da se vrati, u london, sa njom, u kolima. ona je preko toga prešla, brzo, sa nekoliko ljubaznih reči. nudila ga je cigaretama iako je toj ženi, kao uostalom i svima u hotelu, rekao bio, bar deset puta, da ne puši. primakla je zatim, iz svog malog bara, pod ogledalom, led i viski. on se i nehotice nasmeja. kaže. ne podnosi ni to piće, iako je, kažu, divno, miriše mu na karbol. seća ga ranjenika u kerču. bio se zagledao u nju, savladavši užas u sebi, pa se, zbunjen, osmehivao. ona je to tumačila, valjda, kao znak pobede njene pojave, polugole, pa se i ona smešila. ispila je čašu viskija. valjda da ne bi morao da gleda to strašno lice, rjepnin je bio digao pogled iznad nje, i razgledao zid koji ih je delio i bio sav u papiru iz osamnaestog stoleća, i lampu, raskošnu, starinsku, koja je visila sa plafona, iznad njene glave. petrolejka. na njoj su poklopci plamenova bili od belog stakla, kao da su neki beli golubovi. u sobi se osećao i miris lovora. ona onda poče da priča, da joj se muž javio iz beča. vraća se u london, ali će, u londonu, biti samo dandva. ostavlja je, stalno, samu. odlazi opet u pivo. englesko pivo tek treba da osvaja evropu posle rata. petijajev, mister peters, vodi sad rat u pivu. kao uzgred, dodade, da je čula, da on, i njegova žena, žive, u londonu teško i usamljeno. htela bi da pomogne. njen muž je desna ruka ser melkelma, u serklu savezničkih oficira. nedostojno je da jedan princ radi u podrumu čizmara i sedlara. rjepnin, prebledeo, reče, da nije princ, da je rođak prinčeva rjepnina, da je vrlo zadovoljan mestom koje u londonu ima i da on i njegova žena žive zaista prilično usamljeni i skoro i ne izlaze u društvo. posle njihovog života u rusiji, to je sasvim zanimljiva promena. bilo je očigledno da želi da ne ostane dugo. rjepnina te ponude pomoći i milostinje u londonu, nisu vređale samo zato, što je znao, da su lažne, prazna obećanja fasada nego još i više, što su, uvek, data, pompezno, prepodobno, samouvereno. i njegova mati, i sva ruska aristokratija, imali su običaj, u sankt petersburgu, u njegovom detinjstvu, da, tobože, pomažu sirotinji, da zalaze, u naberžnjaji, u kuće bolesnih mužika, ali se to radilo bar, u vezi sa religioznim praznicima, kao da su, u crkvi, svi jednaki. bilo je za sluge, pri pogrebima, čak i suza. kad je ta žena, njemu se učini ironično, ponovila svoju ponudu, rjepnin, hotimično nasmejan, ponovi, da je zadovoljan onim što u londonu ima, iako, dabogme, to nije, mesto, gde bi se radovao da živi, gde bi, da živi, imalo smisla, ali i to je dobro, za sada. u mom mračnom podrumu, dans mon coin sombre, u mom mračnom ćošku, dodade, a primetio je, da ona ne zna, da je to molijer. ne, ne, dodade i ona. to nije za njega, a treba svakako pomoći, one, koji su izgubili otadžbinu, stojeći na strani engleza. nije tačno, da su rusi izgubili otadžbinu. ni na strani engleza. oni su samo, napustili, otadžbinu, posle jednog strašnog, ludog, građanskog rata, a to nije isto. to su ruska posla. vreme, uostalom, sve leči, čak i one koji su izgubili otadžbinu. ona ga je začuđeno, i namršteno posmatrala. koža joj se, na čelu, bila naborala. kao da je, međutim, htela, svakako, da ga zadrži, da ne ode, ona pomenu pokrovskog. to je divan čovek. duboko religiozan, pa ipak, eto, u parizu, gubi volju da živi. bio je vrlo bogat. sad više nije. otac njegove mlade žene, koja se ubila, general barsutov, bio je mnogo stariji od pokrovskog, ali je bolje prošao u parizu. bio je, nekad, pitomac jedne čuvene škole francuskih konjanika, pa je imao mnogo prijatelja. snašao se u parizu. pristao je da osiromašenom grafu andreji, da ćerku, samo zato, što je pokrovski bio devojče,tako reći, omađijao a nosilac je čuvenog imena. generalica tada nije bila u parizu. bila je kod svoje sestre koja je umirala posle jedne duge i teške bolesti u švajcarskoj. kad se vratila, sve je već bilo svršeno. general je, uostalom, i umro, uskoro. ostavio je za sobom udovicu, i dugove. šteta, što rjepnin nije išao u sntajvz. bea je njena dobra prijateljica. biće, sad, njen gost u londonu. to je divna žena. prava engleskinja. ona je, posle smrti svog, mnogo starijeg muža, uzela svoju kćer, i zeta u svoju kuću. bila je uspela da se zaposli u jednoj modnoj kući, za prikaz novih krojačkih kreacija u parizu. pojavila se, u raskošnim haljinama, divna, na trkama, u operi, u teatru inače je, sa zetom i ćerkom, živela dosta skromno. bili su sve troje, sretni. pokušala je i ćerku da zaposli u istoj, modnoj kući, ali nije uspela. veruška je bila vrlo mlada, lepa, kao lutka, ali dabogme, nije imala, to fantastično, telo svoje matere, taj stas, rođene manekenke. niko ne zna zašto je izvršila samoubistvo. kažu, zato što su joj lekari rekli, da ne može imati dece. zar to, pored tako lepog muža, nije ludo? iako je rjepnin, očigledno, davao znake, da želi da ode, gospoda peters nastavila je da brblja, kao da glumi ulogu. to je bio, užasan, doživljaj za pokrovskog, a razume se, i za mater. pričaju, da je bea napustila kuću i, mesecima, lutala po parizu. bila je zaposlena u jednom dečjem zabavištu. posle se vratila zetu. bojala se da i njega ne izgubi u životu. prekinula je i sa svojom porodicom u londonu. mister foi, tvrdi, da se zaljubila u svog zeta. rjepnin onda reče da sorokin brblja, o stvarima koje ga se ne tiču. a kad to reče, to lice, kao u kreču, pocrvene, ali samo oko očiju i ušiju. kad nije bilo nasmejano, nije bilo čak ni ružno, iako je, i tada, bilo grozno. tek kad bi se nasmejala, postalo bi jezivo. ona, reče, u svakom slučaju, stoji na strani svoje prijateljice du cote de madame barsutov, dodade, sa engleskim izgovorom. rjepnin je hteo da ustane. bea je prešla četrdeset četvrtu. pokrovski tek trideset. večna igra brojeva, između muškarca i žene pomislio je rjepnin. neumitna. general barsutov je umro. zar nije jasno da je, toj, nesretnoj, lepoj ženi otvorio još jednom vrata, koja se rano zatvaraju ženi, u životu. njena ćerka joj je, tako reći, ustupila svoje mesto. u tom nema ničeg ružnog, iako je žalosno. niko nije kriv, za ono, što se, posle samoubistva veruške, desilo. bog je tako hteo. jeste li sigurni da je on to tako hteo? pitao je rjepnin, podrugljivo. od vas se, prinče, očekuje samo jedno pri povratku u london. da budete lojalan i ćutite. ćutaću. proleće je bilo, sa pokrovskim, ušlo u barsutovljevu kuću. u život koji nije bio sretan za beu. bea se zaljubila u zeta, već kad ga je prvi put zatekla, uz svoju ćerku, a ćerka joj ga uzela. osetila se, još jednom, mlada, željna života. smrt joj je vratila čoveka koga je zavolela ludo. treba svi da joj pomognemo. ako se raščuje, u londonu, ono što se desilo, biće prokazani u društvu. london je veliki hipokrit, a rusi su ludi. rjepnin onda, sa dosadom na licu, ponovi, da će ćutati. on smatra da je pokrovski imao pravo. trebalo je umreti, posle svega što se bilo desilo u parizu. trebalo ih je ostaviti da nestanu u moru. ona ne veruje da je pokrovski imao pristanak da umru. bea nije luda. ona je engleskinja. može li rjepnin da zamisli šta je ta ljubav značila, za tu nesretnu ženu? u njenim godinama? vaskrs u životu. seća li se, kako je, ove godine, proleće bilo počelo u londonu? sve je ozelenelo i zapupelo. procvalo. pokrovski je lep čovek i tako mio. bio joj je tako blizu. priroda se budi u proleću, pa budi i čoveka i ženu. bea joj je priznala, ponešto, tek nedavno. procvala je sad. divna je. iako je, to, za nju, svakako vrlo tužno. ona je bila, u prvi mah, pobegla, od njega i napustila svoju kuću. vratila se, a to je prirodno. ne može, niko, izbeći svoju sudbinu. sklonili su se sad u sntajvz. kroz koji dan, i oni će biti u londonu. biće gosti kod nje. rjepnin onda ponovi da će putovati vozom na povrat ku. gospoda peters je bila ustala, i poče da hoda po sobi, nervozno. rjepnin, kome je sve to bilo smešno, i otužno, upita onda, zašto je to, kad se već sve dobro svršilo, dovodi do, tolikog, nemira? razume, da žali svoju prijateljicu. ipak, zašto sve to uzima srcu, toliko? gospoda peters onda zastade pred rjepninom. bila je ostavila cigaretu, a naslonila se na vrata kao glumica, kao da bi da zadrži rjepnina, da ne ode. sa balkona se čuo cvrkut lasta, kao da su uletele u sobu. ne može da spava reče misleći na tu prijateljicu. boji se za nju. da je ona bila, na njenom mestu, i ona bi bila, ista. ne bi mogla, posle ćerkine smrti, da prepusti pokrovskog, nekoj drugoj ženi. muškarci to ne razumeju. kod žena je to tako. sudbina je za tu ženu otvorila još jednom, put, proleću, kome se više nije mogla nadati u životu. takva sreća je retka. lako je pomalo ženstven, i njoj se pokrovski dopao. to je plemenit i nesretan čovek. a ima tako zanosne oči i tako lepu ruku. gospoda peters se nasmeja rekavši, i to. osećao je da je, sve to, kod gospode peters, šašavo, lažno, sentimentalno, izmišljeno. podrugljivo nasmešen zapita onda. zar je taj pokušaj samoubistva imao za uzrok, samo to? zar nije možda imao i neki drugi uzrok? na primer, žalost za otadžbinom, za rusijom, koju je nesreća još više razbuktala? ima toga kod rusa. njemu se, često, činilo da, pokrovski, čak više misli na rusiju, nego na svoju ličnu nesreću. bar je njemu pokrovski tako govorio. ne to bi bilo isuviše neverovatno. pokrovski i generalica su poslom u londonu, u parizu imaju kuću. na rusiju ne mora da misle. bea je čak išla u rusiju, u posetu. to nije, ono što bi je navelo da misli na samoubistvo. ima ona ovde njene korene. nju bi samo gubitak pokrovskog mogao da navede na te misli. on je, sad, za nju, sve na svetu. pokrovski, međutim, kao svi rusi, i pod otmenom površinom, krije narav azijatsku. rjepnin se onda poče kao uvređen da prašta. možda je, ipak, njen strah, za njenu prijateljicu preteran? čega se uplašila toliko? ona se onda nagnu prema njemu, kao da želi da mu kaže, neku tajnu, pa mu reče da se uplašila nečeg, što ne bi mogla da mu protumači jasno. ima i ona, ćerku. osetila je neki ludi strah. čini joj se da bi, i ona, mogla, jednog dana da doživi nešto slično. sorokin u zidu posle te posete kod gospođe peters, koja stanuje, tako reći, i u njegovoj postelji, u zidu, kroz koji sve čuje, rjepnin je jedva čekao da prođu ti poslednji dani njegovog letovanja u kornualiji. veličanstvena priroda ne menja ljude i žene. iz nekog razloga, sve te žene u hotelu, kao po nekom naređenju, željne su samo koita, pa se i njemu nude. jedina svetla tačka, sa tog letovanja ostaće mu veliki čamac spasilaca, dobrovoljnih, koji izlaze na okean, u buri, kad je neki brod u opasnosti. to je sve. taj veliki čamac, izvučen na pesak, na šinama, koji čeka znak da treba izići na pučinu, bio je tako miran, usamljen, nem, na obali. nije bio, ni moderan, snabdeven radiom, motorima, nepotopljivim rebrima, nego se pouzdavao samo u ljude. u ljude, koje je terao neki čudan nagon da se brinu, za druge. seks u tom čamcu nije bio koren svega. koren svega bila je naka duboka želja, u ljudima, da pomognu drugima. tih dana novine su bile pune skandala, oko talijana, koji su došli u englesku, tražeći rada. rudari nisu hteli da ih prime. ti crnooki, lepi, mladići, zanosili su njihove kćeri i žene, a te žene, nesretnice, kao da su bile opčinjene i drugim novim muškarcima indusima, pa i crncima, koji su dolazili iz evrope, azije i afrike, tražili rada, zarade, a imali uspeha samo kod žena. novine su bile toga pune. seks je bio koren, svemu, što je punilo novine. rjepninu je, poslednjih dana boravka u sntmaugnu, bila dosadila i ta blizina stanovanja, sa tom ženom koja je imala besprekoran stas, a tako grozno, izgorelo, belo lice. činilo mu se, kao da ga, tih, poslednjih, dana, u predsoblju, češće, sreće, pa se smeje, veselo, kad se zbune. nikad tako, u životu, pre, rjepnin nije stanovao. bio je, kao uhvaćen u nekoj, ženskoj, mreži, koju je na njegovu glavu bila bacila gospođa foi. kretali su se troje, kao u nekoj, engleskoj, pantomimi. ko će, u sedam ujutru, u kupatilo? on. kad mogu one? kroz koja vrata treba da uđe? kad on, kad one? da pazi da ne pogreši. polugo, prolazi, katkad, nehotice, kraj njih, koje su polugole. izvinjavaju se, i smeju. kroz zid, stalno, čuje šta govore i kako se smeju. iako je to prigušeno, čini mu se da može, sve, što kažu, da razume, kao da u zidu govore. nad njegovom posteljom se, katkad, širi, miris cigareta gospode peters, i, on se pita, kako je to moguće? čak mu se učinilo i, da ima njenog dima na tavanici. skočio bi sa svoje fotelje, ili postelje, i odlazio bi iz hotela, kao da beži od te nesretnice. odlazio je do tog čamca za spasavanje i tamo bi se smirio. imao je, katkad, ludu želju, da ode, ode, ali preko okeana, nekud, u nepoznate zemlje. da bi, bar tih, poslednjih dana, mogao da bude, sam, na kupanju, na pesku, kraj stena, sa kojih je hteo, pre nego što se vrati u london, da, glavačke, skače, i u talase, kao što je, nekad, skakao, sa obala jalte, zamolio je gospodu foi da ga briše, sa spiska onih, koji će učestvovati u idućem izletu, opet u subotu, u mesto sntajvz, gde će posetiti slikare, a možda i grafa andreju i generalicu, čije je ime bilo, pre udadbe. beatrix andrews kirby. ona je kći generala iz indijske, engleske vojske. izgovarao se da će ići u posetu jednom čamcu za spasavanje, u obližnjoj varošici new quay. gospoda krilov mu je onda ponudila, da ga, uz put, odveze, ali je rjepnin i to odbio. dok su izletnici, skoro svi gosti, čak i poljaci, otišli iz hotela, na taj izlet, odmah posle ručka, rjepnin se izvinjavao i otišao je u vrt, to jest, u opštinsko groblje. gospoda peters je otišla na poštu, jer je imala, zakazan, telefonski razgovor, sa mužem, u beču tako je bar tvrdila. a otišla je bila, iz hotela, i gospođa foi, koja je, za vrijeme leta, bila, i opštinski bibliotekar u mestu sntmaugn. uz veliku graju i grmljavinu motora, svi odoše. u hotelu, na spratu, ostala je svega jedna od onih triju devojaka, koje su bile posluga u hotelu. ostala je lucy. šta je navelo rjepnina da se, iznenada, predomisli, i vrati u svoju sobu, da napiše pismo nađi, ni sam sebi nije mogao, da protumači, posle. na hodniku nije bilo nikoga. nije sreo čak ni lusi. niko u engleskoj ne zabravlja vrata. niko ne ulazi onamo gde nema šta da traži. rjepnin je bio zbacio odelo i polugo, kao neki mornar na palubi, seo za sto u svojoj sobi, da piše ženi. nije prošlo ni četvrt sata, posle odlaska izletnika, a rjepnin ču, kako, neko, ulazi u predsoblje, a zatim u apartman gospode peters i zvižduće i spušta šalone. to je svakako lusi, pomislio je. čuo je kako ode u kupatilo, valjda, da sprema? međutim, sobarica se vratila iz kupatila i nešto hodala po sobi, koja je bila prva, do rjepninove. zaprepaščen, on je onda poznao korake gospođe peters. začudio se. zašto se vratila? i njena ćerka otišla je, a zašto i mati nije? međutim, pomislio je da valjda nije uspela da dobije telefonsku vezu na pošti, pa se vratila. šta ga se, sve to, tiče? pritajio se i nastavio da ženi piše. smetao mu je samo miris cigarete, koji se pojavio kao iz zida. pomislio je da ode, nekud, iz hotela, ali se stideo da gospoda peters, posle, upita. zašto je lagao? nadao se da će gospoda peters opet otići. bio je, međutim, siguran, sad, da pored njega, u zidu, tako reći, nije sobarica lusi. pošto se osećao kao da je pao u neku klopku, rjepnin je požalio što ne ode i na taj izlet. pred oči mu iziđe slika, uvala, u varošici new quay i kao daje video, nov sport, koji se tamo odomaćio te godine, takozvano, jahanje talasa, surf riding. kupači, sa pučine, jurili su, stojeći, na dasci, sve dok se na vrhu talasa ne stigne, i prevrne, u penu, na obali. a to je, za dobre plivače, u buci okeana, u peni morskoj, u prskanju kreste mora bilo ludo uživanje, luda radost, lud osećaj čovekove snage i moći i hrabrosti. niko se u kornualiji nije davio pri tome. znao je da to jahanje talasa zna, i gospođa krilov, i gospoda peters, i njegova, tako mlada, sunarodnica, pa i ćerčica gospode peters, pegi. činilo mu se kao da ih, u mislima, ne samo prati na izlet, nego i vidi, polugole, kako ih grdni talasi donose na obalu, kao neku novu vrstu žena. sorokin je bio svakako sa njima, pa možda i bjelajev, a pred njima je, kao neka nova vrsta boga mora, neptuna, jahao talase, katkad i na jednoj nozi, svakako, i ser melkelm? ču, međutim, da neko nov ulazi, u predsoblje, kao da se šunja. ulazi kod gospode peters? tih smeh, poljupci, kikot, a zatim opomena žene, koju je čuo, u zidu, kako kaže. dragi, razmislite malo o tom što ste naumili. darling, mind you what are you about. jedan muški glas je odgovorio, cerekajući se, da u hotelu, nikog nema, i da lusi na spratu sprema apartman parkovih. bio je sorokin. rjepnin se trže i podiže, kao iz groba, na svom divanu. osluškivao je. setio se da mu je ordinski pričao, kako, u oksfordu, studentkinje, smeju da primaju i muške posete, ali pod uslovom, da se krevet izvuče na hodnik. a taj ludi poljak mu je pričao, i to, da je, on, lično, kad je došao u englesku, doživeo nešto slično sa svojom ljubavlju, u kembridžu. vrata ostaju nezaključana. niko ne ulazi u engleskoj, nepozvan. tihi šapat, smeh, poljupci, maženje žene, uzdisaji. u zidu, odnekuda, i miris cigarete. kikot, kao neko rvanje. oh, oh, što na engleskom zvuči kao. ou, ,ou. a zatim, promuklo, neko duboko, disanje, sve brže. rjepnin je osluškivao kao skamenjen. bio je siguran da prisustvuje ljubavnom sastanku gospode peters i sorokina. odvratna komedija u zidu. sve se čuje. seks? koren svega? mumlanje. a zatim, u zidu, sasvim čujno. divno je, divno je, how wonderful, how wonderful. ono, što je rjepninu bilo najčudnije, niti je zavideo sorokinu, niti je zažele oda bude, mesto njega, u tom zidu. znao je samo da, to dvoje, mora biti, na francuskoj, starinskoj sofi, koju je video kraj svog zida, kad je bio u poseti, kod gospode peters, prošlo veče. umalo se nije nasmijao kad mu pade na pamet. mora biti neudobno, neudobno? bio je ustao, tiho, sa svog divana i stajao nasred svoje sobe i pitao se šta da radi? nastupilo je bilo gađenje. u zidu se čulo, sve češće, to, glupavo, darling, darling a sve se to završilo nekim, prigušenim, jaukom, od uživanja, kod te žene. rjepninu je ličilo na lelek mačaka, koji se, noću, u londonu, često čuje. mačori i mačke su omiljene domače životinje u svim kućama. u nedoumici šta da radi, rjepnin je gledao zaprepašćen u taj zid, koji ga je delio od te scene, a kroz koji se sve čuje. jedva se uzdržava da ne lupi, pesnicom, u taj zid, i pokaže da neće, to, da sluša. ono, što ga je naročito bilo ogorčilo, nije bilo, to, što se događalo u zidu, nego, da se čuje. je li zato došao na obalu okeana, da, to, čuje? je li to ta, famozna, ljubav, o kojoj se toliko brblja? pokojni barlov imao je običaj, kad se, tako nešto, dešavalo, pre ukrcavanja, u onom, prepunom, kerču, vojnika, ranjenika, evakuacije, da zalupa na vrata i da se glasno nakašlje i čestita. rjepnin je, u tom trenutku, čuo ženski glas, kako sorokinu kaže, da on zaboravlja, izgleda, da ona ima dete. njen glas je sad bio dublji, zasićen zadovoljstvom. rjepnin je zatim čuo kako ona odlazi u kupatilo. kad se vratila, bila je, neko vreme, duboka tišina, ali komedija je, posle, ponovo otpočela. smešna. o moj dragi. darling, darling. divno je. divno je. how wonderful. međutim, usred nekog, ubrzanog, mrmljanja, i ubrzanog disanja, čuo se sorokin, kako, besno, uzviknu, gospođi petrjajev, da ostavi cigaretu. da ostavi cigaretu. take away that cigarette. kao i ženski glas, koji se umiljava, i ponavlja, da, ona, voli, tako. dok je bila tišina, dok je bila tišina, rjepnin je, sve to, slušao ćutke i bio bi slušao ćutke, ali je, ovako, bio prišao svom prozoru i hteo da ga otvori i, kao sa konja, iz sedla, skoči u vrt, koji je opštinsko groblje, i, prosto, ode. nije bilo visoko. osećao se sasvim smešan. odnekuda mu se javiše uspomene na detinjstvo, kad je, za vreme školskog odmora, odlazio u svoju naberežnjaju, i čitao, kod prozora, u koji je ulazio jorgovan. i nehotice, morao je da gleda vrapce pod prozorom, u prašini. vrabac na vrabici. koliko traje to? sekund, dva? vrabica se otresa u prašinu, a vrabac se, posle, vraća na nju. koliko puta? sto puta? a zašto tako brzo, gospodine vrabac? monsieur moineau? how wonderful. how wonderful, čulo se, opet, u zidu. kad je pogledao kroz rešetke drvenih šalona, ugledao je, u vrtu, starog vrtlara gospođe foi, i video da bi mogao pobeći samo naočigled tog čoveka, koji bi se bio zaprepastio, da ga vidi, kako skače kroz prozor, a ne bi znao, zašto. sve bi se doznalo. bilo ga je žao pegi. a isto tako i debeljušne gospode foi, koja je, po ceo dan, radila po kući vredno, a koja bi otrpela, i to? vrtlar je, međutim, plevio mirno rododendrone u vrtu. imao je na sebi neku plavu, grubu košulju, zasukanu do lakata, a na nogama, drvenu obuću. veliki šešir na glavi. bio je privezao i neku plavu kecelju. nosio je mornarsku bradu, pod bradom zašiljenu, kao da je jarčeva, a mimo je radio svoj posao, kao da na svetu ničeg drugog nema, sem tog njegovog rada, i njegove motike, i kao da nikakve veze, on, nema, ne samo sa okeanom, nebesima, sntmaugnom, nego ni sa tim hotelom, u kom je hleb zarađivao. rjepnin je bio zaprepašćen tišinom, samoćom, odeljenošću, ograničenošću, tog ljudskog života, bez ikakvih veza sa onim što se, oko njega, što se u svetu događalo. taj krepki starac činio mu se slika razuma, koji radi nešto korisno i zadovoljno. zavideo je tom čoveku, u tom mestu blizu okeana. bilo je, međutim. očigledno da nikud, kroz prozor, ne može da je uhvaćen u svojoj sobi, kao u neku klopku. kod gospode peters se, međutim, i taj ljubavni interval završavao sa njenim oh, oh, kako je divno. kad su se smirili, gospoda peters je, opet, otišla u kupatilo. kad se vratila, zatražila je cigaretu. rjepnin je onda čuo kako joj sorokin kaže, da misli na razvod. od svoje žene. ona se toliko boji, da ne dobije dete, da traži da joj namešta, i donosi, kontraceptive. gospoda peters se glasno smejala. bila se promenila, čujno. umiljavala se sad i brbljala je veselo. tešila je sorokina da, o nekom razvodu, ne može biti, ni govora. ser melkelm mu, to, nikad ne bi oprostio. mora imati strpljenja. ona će udesiti da gospođu foi zadrže, sve do zime, u sntmaugnu, pa će moći, njih dvoje, da budu, češće, zajedno u londonu. da bi svog ljubavnika umirila, rekla mu je da joj se muž javlja iz beča, i da se neće vratiti, sve do božićnih praznika. zatim se čulo da i sorokin odlazi u kupatilo, a kad se vratio, čuo se zveket čaša i počeo, sa tavanice opet, da se širi miris cigareta. čuo je kako se sad gospoda peters umiljava sorokinu i kako mu kaže. pegi će početi, od sutra, da uzima časove jahanja. moći će ove nedelje češće da budu sami. zatim je nastala tišina, a zatim je čuo, opet, njeno, tiho, mrmljanje od uživanja. trajalo je sad malo duže, dok je opet počela da, skoro bolno, ponavlja. divno je, divno je. a sve se to završilo, posle, još jednom, kao nekim maukanjem mačaka, njenim glasnim uzvikivanjem. constantine constanine, oh, oh, što je opet zvučalo kao. ou, ou. gospoda peters je ime svog ljubavnika izgovarala. kenstentain, kenstentain. rjepnin se jedva uzdrža od smeha. umorna, ona je, posle, počela da se umiljava sorokinu još glasnije nekim grlenim glasom i da ga pita, šta mu je? reče. vi ste me danas razočarali, gde je vaša veselost? rjepnin je bio zaprepašćen, kad ču, kako sorokin počinje nešto da moljaka. nakašljavajući se, umorno, počeo je da priča, kako on i njegova žena, nisu u stanju, ovog meseca da polože otplatu, kredita, za hotel, koji im je otvoren, novcem ser melkelma. molio je, snishodljivo, da mu gospoda peters pomogne, da se ta uplata odloži. rjepnin je sad stajao, kao ukočen, ispred zida. taj čuveni rus? jedan od najmlađih engleskih avijatičara? makro? maquereau? čuo je upaljač koji je zapalila. valjda je pušila novu cigaretu? imao je da sluša ženski glas, koji mirno, ledeno, odgovara, ljubazno da sorokin treba da čeka. njen je muž na putu, na vrlo opasnom putu, dodade. o tome se može razgovarati tek posle njegovog povratka. posle ovog, najnovijeg, kidnapovanja generala markova, u parizu, nastala je štednja. razočaranje. novac se teže dobija. sorokin treba da sačeka demobilizaciju pa da pređe u pariz, kao civil. biće zaposlen kod njenog muža. njen muž će biti, tamo, idućeg meseca. sorokin onda poče, još glasnije, da moljaka. molio je da mu se ne skida uniforma. želi da ide sa svojim drugovima, koji se spremaju u berlin. ubiće se ako ga pretvore u preprodavca onoga, što francuzi zovu. soutien gorge, a englezi. bra. ne bi mogao da živi, kad više ne bi, svako jutro, uzletao. neće da se odvaja od svojih drugova. ona to mora razumeti, iako nije muškarac. neka ga ostave, bar još samo godinu, dve, u uniformi. ona zna da se spremaju na preselenje u berlin. valjda u nadi da će je odobrovoljiti, sorokin je počeo glasno da je ljubi? ona se smejala. ko zna dokle bi ta komedija u zidu trajala, da, pod prozorom rjepninove sobe nije došlo do neke trke i lupe i vike. nešto je tresnulo o zid, kao komad gvožđa možda ašov, možda motika a čuo se i glas baštovana, i lajanje psa, ispod rjepninovog prozora. kod gospode peters bila je nastala mrtva tišina. na spratu, iznad njegove sobe, rjepnin ču smeh, i glasnu viku sa prozora. poznao je glas, bila je to sobarica. lusi. pitala je glasno. šta je bilo? je li bio neki pacov, zeka ili veverica? a rat, a rabbit, a squirrel? pacova je bilo u vrtu, u nekoj, staklenoj, ostavi, punoj poljoprivrednih mašina. rjepnin nije čuo, jasno, šta vrtlar odgovara, ali je čuo, jasno, kako gospođa peters isteruje, prigušenim glasom, ali uplašena, svoga ljubavnika. idite, idite. get out, get out. rjepninu se činilo da čuje i, kako se sorokin, brže bolje, oblači, kako se šunja u predsoblje, kako otvara vrata na hodniku, i, kako mu koraci, kao nekog lopova, odlaze, sve tiše i gube se. rjepnin je stajao kod svojih vrata. čuo je kako je gospoda peters počela da zvižduka, da hoda po svom apartmanu, i, kako odlazi u kupatilo. voda je šuštala, šumela, kao da je vodopad. pretvorila se u česmu, pljusak, kao fontana. rjepnin je bio zadržao dah. očekivao je trenutak, kad bi mogao da pobegne iz sobe, da ode iz hotela. setio se kako lusi pita, da nije neka veverica, koja je na psa naišla? rjepnin se sećao veverica iz detinjstva, i bilo mu je žao kad je čuo, da ih englezi ubijaju, u okolini londona, pa i po svojim vrtovima, kao štetočine. za rjepnina veverica je bila najmilija igračka, kao neka sestrica, po vrtovima, u naberežnjaji. sudbina ga je, dakle, bila dovela u kornval, da bi doznao, da veverice u nekim zemljama ubijaju, kao štetočine? a kad ču da se gospoda peters vraća i zvižduka, ponova se pitao, kako je moguće da se, u zidu, sve to, tako, čuje, što je bio, iako prigušeno, čuo. mora da u tom zidu ima neki otvor, neka rupa, kroz koju se sve to čuje, a kroz koju ulazi u njegovu sobu i dim njenih cigareta? kad se, posle, sve utišalo i gospoda peters počela da otvara svoje šalone, i, kad je izišla, i otišla, rjepnin poče da istražuje zid koji ga je delio, od svega toga. popeo se čak i na svoj prozor i zagnjurio se u zid, iza zavesa. kad je razotkrio zavese, pod plafonom, mu se ukaza neki, starinski, ventilator, koji dotle nije bio video, a sa kojeg su visili neki, odlepljeni, kartoni, i neka prljava krpa. taj doživljaj, u zidu, uticao je na tog, romantičnog, rusa, kao neka završna tačka, u nekom, tužnom, ruskom, romanu. dakle to je ljubav? to je taj koren svega? pas i kuja, koja se slepila sa psom i ne može da se odlepi, dok se ne ohlade? to je dakle ceo smisao letovanja u kornualiji? kad je, posle tog doživljaja, izišao iz hotela, rjepnin se radovao da će, idućeg dana, otputovati, i vratiti se u london. dve nedelje, plaćenog, radničkog, odmora nesumnjivi napredak čovečanstva, bile su prošle. takav odmor, međutim, obično, produži se, poslednjeg dana, sa dvatri dana. to je običaj u elegantnim radnjama londona i ne kažnjava se. gleda se kroz prste osoblju. obično se, sa odmora, vraća, u ponedeljak, dandva docnije. po dogovoru sa robinsonom, i rjepnin je mogao da se vrati tek dvadeset i trećeg avgusta. posle tog doživljaja, sorokina, u zidu, rešio se da otputuje, idući dan. nije ni sanjao da čovek ne putuje kad hoće. to veče, kad je izišao iz hotela, sa tim gađenjem nad koitom, što je valjda prvi znak starosti, rjepnin je sedeo, dugo, do mraka, na steni. kao napoleon. posle jedne kratke kišice, okean se bio smirio. bio je, pred zalazak sunca, svetao, gladak, kao neko, bezmerno, ogledalo, svega, što se na svetu događa. desno, od restorana na drumu, na raskršću, drum se peo i odlazio, pred hotelima, na sever, do onog, malog mesta, za koje se kaže da je bilo pozornica ljubavi tristana i izolde. brdo je bilo zeleno, na njemu je video, bele, primorske, kućice, uokružene baštama sa zimskim cvećem, a leti, i kamenjem, koje nije vađeno. levo je brdo bilo još strmije, zaraslo travom, a obronkom brda vodio je puteljak, iznad provalije. pred njim je bilo more. sedeo je, tu, sve dok sunce nije zašlo, a zalazilo je, kao bezmerna buktinja, crveno. gasilo se u daljini, onako, kako su ljudi, u dalekoj prošlosti, verovali da se gasi. da se čuje, kako prži, u vodi, koja nema kraja. sve je bilo toplo, stene, i more, i nebo, pa se činila topla i najdalja pučina. pesak je bio topao, kao da je zlatan prah sa sunca. bio se zagledao u stenu sa koje je bio rešio da skače, glavačke, kao što je nekad u more skakao. bila se zacrvenela kao da je zidaju korali. osećao je stid, što je taj skok toliko odlagao, što se od okeana bio uplašio. a i to je bio, prvi znak starosti. i taj skok bio je odložio za sutra, za dan polaska iz kornualije. to je hteo da bude njegovo, zbogom, kornualijo. nikad se više neće videti. nije ga bilo, nimalo, žao, što će otići. uoči njegovog povratka u london, bilo je postalo jasno, da, te žene, u hotelu, sve, žele, iz nekog, čudnog, razloga, da produže, sa njim, poznanstvo, u londonu. sve su ponavljale da žele, da upoznaju nađu. obilazile su ga u baru. pitale, gde je bio? prilazile su mu na plaži, pozivale ga da, zajedno, plivaju. gospoda peters je želela da igra sa njom, pa i sa njenom ćerkom, pegi. a njegova mladi sunarodnica, ledi park, nudila se da mu pokaže, kako se jaši na talasima, stojeći. graf andrej i generalica barsutov raspitivali su se, telefonom, iz sntajvsa, kod gospode foi, o njemu. a gospoda krilov mu je nudila izlet, u njeno rodno mesto, u varoš truro koje se izgovaralo, u hotelu, i tjuro, i truero, i troerou, a krilov je bio otišao na dandva u bolnicu. rjepnin je čuo, kad je rekao gospodi foi da se vraća u london, da se, i svi ostali, sem nje, i gospođica iz smolnog vraćaju u london. a svi su mu nudili da ga, do londona, povezu. samo ga je sorokin sretao i posmatrao, drsko. uzvikivao je, nasmejan. rad vas vidjet, knjaz. da bi izbegao nastavak tih poznanstava sa mora, rjepnin je poslednji dan izbegavao te goste u hotelu i krio se u stene, na obali. tog poslednjeg dana u hotelu, rjepnin se bio usamio, ne samo zato, što mu je bilo otužno, ono, što je bio čuo, u svom zidu, nego i zato, što je generalica barsutov bila jedina žena, koju bi bio rado video. iako je rjepnin, pred nađom, uzviknuo, da je mogao biti, da se u francuskoj rodio, i st. just, taj junker je ostao junker, koji se, sa srednjim staležom, i njegovim žena ma, nije upuštao. kornualija ga nije udaljila od prošlosti, niti odmorila, na moru. naprotiv, taj hotel ga je vratio u jedan svet sunarodnika, kao da nije u izgnanstvu, nego se vraća u rusiju, onakvu, kakva je bila, u njegovom detinjstvu. kao da nije živeo, već dvadeset i šest godina, u tuđini, gosti u hotelu, koji su bili rusi, činili su se, kao da je u kerču. njegov put, čini o se, ne vodi iz sankt petersburga, u odesu. a odatle, pre o kerča, u tuđinu, nego će ga vratiti, kroz taj hotel i london, natrag, u kerč, a odatle u sankt petersburg. bio je zbunjen, što se, eto, našao, čak u kornualiji, sa sunarodnicima, koji su ga, kao da je to neka magija, vraćali u rusiju, u petersburg, koji nikad ne zaboravlja, a u kom je bio, neko drugi. pokrovskog je bio, u parizu, video, svega jednom, u ruskoj crkvi, a sad nije mogao da ga zaboravi. eto, posle skoro trideset godina, oko njega, opet, ima rusa, i ruskinja, u tuđini, kao da su došli po njega, iako u nekom ružnom snu, punom voštanih figura, pri koitu. sedeći, tako, na obali bidrautna, u kornualiji, zagledan u pučinu, iznenada je video sebe, kako izlazi, iz železničke stanice, na nevskom prospektu, pa korača na putu do kanala, pristaništa, parkova, u toploti avgusta meseca, ali ruskog avgusta meseca. svet je neka ludnica. jedva je uspeo da uveri sebe, da je u komualiji. nikada dotle, kao tog poslednjeg dana u kornualiji, uoči odlaska, nije, tako iznenada, tako duboko, imao želju, da još jednom ugleda sankt petersburg, tu lepu varoš svog detinjstva, koju je toliko voleo. iz koje je bio izišao, odlazeći ocu, u finsku, na dvatri dana, da ga vidi, a što se pretvorilo u rastanak od trideset godina. a eto sad, opet, iako sedi pod stenama u kornualiji, i, kraj okeana, hoda kao mesečar, tamo, po parkovima, duž kanala, po kojima je trčkarao, u snu, u detinjstvu. fontane petrodvoreca se ukazaše pred njim i prsnuše uvis. sorokin mu je bio odvratan. doradnik, u tuđem braku. makro. ne, ne, nije to ljubav. ne, ne, neće to ispričati nađi. pričaće joj da mu se pričiniše u kornualiji fontane petrodvoreca, koje su, kao neka vodena vrata, u neki bolji, lepši, svet, kao neka vodena vatra, koja dušu zagreva, kao neke igračice ruske, šedrvan balerina, od morske pene, ili od snega. a koje iskaču iz zelenila, tamo, i parkova, katkad, snagom gejzira. sorokin je bio bedan. nije to rus. rodio se, kad su mu roditelji već bili izišli iz rusije davno. lepotan. a smešan. ona, pri tome, puši. dve cigarete, u isto vreme. jedna je samo sorokin. dva uživanja. sorokin kao dim. činilo mu se, dok se smeškao na račun sorokina, koji je bio mlad, kao da vidi one fontane, koje se, usred bela dana, tako daleko od njega, pretvaraju u morsku penu i trče prema njemu, čak u kornualiju. one su, te, koje su dokaz da niko nema prava, da ga osudi, na to, da provodi ceo svoj život, u tuđini, kad se kod njih rodio. traži samo da, još jednom, pretrči, po kanalu, tamo, kako je sanjao u detinjstvu. da ne sluša koit sorokina u kornualiji, da pobegne od guvernante, engleskinje, koju mu je otac u detinjstvu doveo. došlo mu je bilo, da vikne, da hoće, da hoda, po vodi, još jednom, u petrodvorecu. monasi i prosjaci to mogu, u aziji, zašto i on ne bi u rusiji mogao? babuška, grafica panova, pogrešila je jako, što ga je poslala u kornualiju, u taj hotel. ko su ti ljudi? ko su te žene? rado bi bio pobegao iz engleske, u pariz, kad, tamo, ne bi bio, u grobu, napoleon. napoleon je, za tog rusa, bio postao, ono, što je crvena krpa, za bika. sedeo je, usamljen, na steni, na ostrvu svete jelene? da, da, ali šta je, i pre toga, znao, osim koita, koita. bio je, kažu, veliki general, da, da, pa šta je radio, uoči bitke, kod borodina? frizirao se. mirisao se, a drugi su išli u smrt. imao je trbušče. car. rjepnin, umalo, opet ne viknu, ono što je bio uobičajio, za napoleona. a o kutuzovu, a o suvorovu, ćute. uostalom, i ta veličanstvena priroda? koit sorokinov koji je, u zidu, slušao, pokvario je rjepninu i uživanje, u prirodi, to veče. sećao se kakva je ta veličanstvena priroda, kad nastupi oseka, na obali. sećao se šta su imali da gledaju, kad bi, sa nađom, odlazili, iz londona, na morsku obalu, da se, malo, nadišu čistog vazduha. kad bi nastupila oseka, imali bi da sede, očajno, kraj mora, koje bi se povuklo, a ostavilo im za sobom samo ono smradno blato, u plićaku. vraćali bi se umorni, sa izleta. rjepnin je, tog dana, posle svog doživljaja sorokina, u zidu, uspeo da završi pismo nađi, od koje je, i on, imao pismo tog dana. javljala mu je da je izišla iz bolnice neka mala, ženska sitnica i da se oseća, vrlo dobro. bio je rešen da joj priča o kornualiji, kad se bude vratio, samo ono, što je sunčana strana sveta. bio je naročito rešen, da prećuti, sorokina. na obali, pod stenama, pod koje je bio stigao pre dve nedelje, rjepnin je dočekao zalazak sunca, sad, rešen, da, mesto one ružne reči, koju je, kažu, kambron dobacio, englezima, kad su ga pozvali da se preda, kaže, odsad, nešto drugo. da upotrebljava, poluglasno, mrmljajući, reč šekspira, da treba umeti ćutati. the rest is silence. zagledan u zalazak sunca, sa obale koja mu se učinila, kad je došao u kornualiju, tako veličanstvena, bio je, tog dana, uveren, da, i u ljubavi, treba mnogo štošta, prećutati. zar bi bilo verovatno, kad bi ispričao, to, da jedan čuven avijatičar, engleski, a rus, može da moljaka, tako, ženu, koja pod njim puši, da mu isplatu zajma odloži? antički mudraci, rjepnin je to znao, verovali su, zaista, da žena donosi nesreću, i kad je dobra i lepotica, i kad nije, i kad je silom odvedena, da postane brakolomnica, kao lepa jelena, i kad čeka, verno, deset godina, da joj se muž iz rata vrati. ostavite tu cigaretu. take away that cigarette. čemu pričati, to, što je, već samo po sebi, smešno, ludo, a što se, u životu ljudskom, ponavlja, večno? treba ćutati. bio je sad snažan, osnažen od plivanja, osunčan, a nikad se tako dobro nije osećao. to telesno osećanje snage, u ramenima, u nogama, u rukama, činilo mu se, jedino, dobro, što je, na tom letovanju, našao. rjepnin se, i docnije, dugo, sećao, tog zalaska sunca u kornualiji, uoči njegovog povratka u london. bio je pod utiskom gađenja, nad onim, što je, u hotelu, u zidu, slušao, a jedva je čekao da ode iz sntmaugna, posle toga. bio je odredio, idući dan, za povratak, i, bio je to čvrsto rešio. bio je, uostalom, ostao, i bez novaca. iako mu je gospoda foi nudila da ostane, još koju nedelju, u njenom hotelu. iako je njoj bilo rečeno, i od babuške, grafice panove, i od legije, da će, za njega odsustvo biti produženo i svi troškovi, biti plaćeni, rjepnin je takve razgovore brzo prekidao. da ipak nije krenuo, sutradan, to je bio slučaj, a to, u predvečerje toga dana, nije znao. imao je običaj, u poslednje vreme, da ponavlja, da je, u životu, sve slučaj. nesreća čovekova, slučaj. poznanstvo, slučaj. raspućin, slučaj. gospodin novgorod, slučaj. smrt, slučaj. božja volja, slučaj. taj lepi zalazak sunca isto je bio slučaj. dok je sedeo, tamo, na steni, naslonjen na kamen, kao na neko, meko, uzglavlje čoveka, učinilo mu se, opet, da mu pokojni barlov šapuće, prijateljski, na uvo. eto, čudna promena. vot čudnij metamorfoz, knjaz. nađe nema sa njim, ona će otići od njega, ali, eto, sad je sreo okean, mesto te žene. treba da se drži zalaska sunca. okean je najveće, i najlepše, što je bog stvorio. bog mu, eto, dade, mesto jedne žene, susret sa okeanom koji je, beskrajan. a ono što je čuo u zidu? sorokin? a to, što ga, ta gospođa krilov, stalno, zove, na izlet u truro? pa to je lepo, knjaz. poezija, knjaz. letovanje, knjaz. ljubav, knjaz. kakva ljubav. kaže, glasno, rjepnin. tver, tver u rusiji se bio, prosto, rešio, da se u njemu rodi taj rus, krilov, pa da ga, okolišnim putem, dovede u englesku, gde se oženio. a ta varoš, u koju ga gospoda krilov poziva, na izlet, stalno, bila se rešila, da se u njoj rodi neka patricia myers, pre trideset godina, pa da se to dvoje predstavnika ljudskog roda, sretnu. za vreme rata, kao predstavnici bolnica, što je nesumnjivi znak napretka čovečanstva u ratu. za to su dakle ratovi u svetu? za to se dakle rađaju deca? svemogući je rešio da dođe, do koita, između toga rusa, iz tvera, i te kornvalke? a, znači, i sorokinovog, sa gospodom peters? slobodna volja je samo, cigareta, i za vreme koita? bože moj, koliko posla za svevišnjega. premešteni rus par paar je malo, primorsko, mesto, u kornualiji. na njegovoj železničkoj stanici rastaju se dve polovine brzog voza, koji iz londona juri, prekonoć, do atlantika, pa se, posle, opet spajaju, na povratku u london. kao neka gvozdena, duga zmija, kojoj je bio otkinut rep. vraća se, iduće veče, sa zažarenim očima koje se crvene, izdaleka. poslednjeg dana, septembra meseca pomenute godine, ta stanica je bila potpuno prazna i tiha. osvetljena samo fenjerom na peronu. oslonjen na taj fenjer stajao je svega jedan putnik, koji se vraćao u london. čekao je i video je, u sumračju, u daljini, neko plavo brdo i jedan crkveni toranj. okean je crveneo još na nebu, a na zemlji se mračilo. u jednom drvoredu, iza stanice, rasuto po zemlji, ležalo je uvelo lišće, kao posle kiša, gomila žutih leptirova koji su mrtvi. iz stanice se čuo otkucaj telegrafa, kao neki ritam šivačice. jesen je, sa sumrakom, bila već stigla u okolinu. osenj. padajut listja, čujem kako neko, ruski, mrmlja. a taj što mrmlja, znam, to je junak ovog romana, koji se vraća u london, sav promenjen. stanice u engleskoj, kraj mora, kad prođe mesec avgust, opuste. gomile onih dvadeset i osam miliona ljudi, i žena, koje odlaze, prvog ponedeljka, meseca avgusta, na plaćeni, radnički, odmor što je nesumnjivi znak napretka čovečanstva., bile su prošle. vraćaju se svi, skoro u isti dan, posle četrnaest dana letovanja. tada su vozovi prepuni i putnici se teturaju po hodniku vagona, preko prtljaga, kao mornari na palubi, u buri. inače, u engleskoj, prtljag putuje sam, u poslednjem vagonu, sa dečijim kolicima. svega toga sad više nije bilo. svi su se bili vratili. neće se vratiti samo oni, koji ostaju, po drumovima, kraj svojih, razlupanih, kola, mrtvi. a tih, svakog leta, ima mnogo. junak našeg romana vraćao se sasvim sam. bio je namerio da se vrati dvadeset trećeg avgusta, po zakonu, ali mu se poslednjeg dana odsustva, pri skoku, glavačke, sa jedne stene, u more, desilo nešto neočekivano. neko je pucao na njega i pogodio ga u članak. čuo je pucanj. jedva je isplivao. niko, razume se, nije pucao na njega, nego mu je bila prepukla tetiva u levom članku takozvana ahilova peta, pa je imao da čeka, dve nedelje, u hotelu, da ga prenesu u bolnicu, i seku, a posle je odustao od toga i ležao sa nogom u gipsu. sad je bio septembar, bio je dakle prekoračio zakonski rok letovanja, mesec dana. znao je da će biti otpušten sa svog radnog mesta u londonu. iz podruma firme. paul lahure son. noga mu je sad, do kolena, bila u gipsu i belela se, kao da je, jednom nogom, bio zapao u okrečen grob. stajao je snužden, očekujući voz, na toj raskrsnici u kornualiji. sa štakom u ruci, sa kojom je skakutao kao vrabac. u daljini, okean je još tu, u svoj svojoj sili i lepoti, a nebo u kornualiji bilo je još svetlo, ali se na zemlji već mračilo. mrak se spušta na tu zemlju bakra i lima, iako svetlost leta, koje je bilo prošlo, ostaje, dugo, na oblacima, iznad stanice, u koje se beše zagledao. rjepnin je, kad mu se ta nesreća bila desila, molio telefonom od londona, od babuške, grafice panove, samo jedno. da spreče nađu da dođe u kornualiju, da ga vidi u bolnici. to, sa njegovom nogom, sitnica je. u sebi, međutim, sad, na toj stanici, video je, sećao se, jednog svog sunarodnika, u londonu, koji je prodavao novine, stojeći pri izlasku iz podzemne stanice bayswater. jednog ostarelog rusa, prljavog, bednog, zapuštenog, koji je imao dugu kosu, kao apostol. znao je da tako nešto čeka sad, i njega. iako je bio tek prešao pedeset i treću godinu života, osećao se sad star. iako se vraćao sa okeana, širok u ramenima, uzan u pasu, opaljen suncem, snažan, visok, prvi put je pomislio da su godine najvažnije u životu ljudskom i da više nije onaj, koji je bio. znao je da se vraća izmenjen, i da će, do kraja života, pamtiti tu stanicu, par, a pamtiće, zauvek i kornualiju. njenu strašnu obalu, pustu i modru, tu zemlju bakra i lima, na kojoj život nije bio, ni lak, ni veseo. čovek je zagledan u prirodu. ona u njega nije. tu, od njega, kroz koji minut, kad ode, neće ostati ništa, ni traga, ni onoliko, koliko ostavlja mrav na pesku. rjepnin bio on princ, ili ne, ko je to? niko. premešteni rus. premešteno lice, u kornualiji. peremeščenaja persona, čujem kako mrmlja, ruski. displaced person. kad je, iz daljine, čuo, da dolazi voz, pitao se, i to, kako će se popeti u vagon, ovakav, ćopav. pri toj pomisli ispada mu iz ruke i štaka, pa se saginje teško. međutim, kad je ekspres dojurio, rjepnin se popeo u voz lakše nego što je očekivao. pomogli su mu. iz kola za spavanje uzviknuše čak i njegovo ime. ovako. mister ričpejn. grafica panova omogućila mu je da može da spava, do londona. namestili su mu i postelju, i nogu na postelju, vodoravno, a donesoše mu i čaj. a posle, i jedan noćni sud, od porcelana. porcelan englezi zovu. kina, čajna, a tako zovu i šolje čaja. china. kad je ostao sam na postelji, taj rus, opet, mrmlja, ljutito, svoje ime, koje ne znaju da izgovaraju u engleskoj. da, da, čujem kako mrmlja. on je sad, u engleskoj, čovek sastavljen od bogatstva i bola? a katkad se pretvara i u iglu. pin. mister ričpin. a reč prah, međutim, to ga je začudilo, tu, nakraj sveta, ruska reč prah, značila je i u starom govoru kornvala. prah. sve je na svetu ludo. zar nije ludo, i to, da je on to opalo lišće, kao da je neki omir, uporedio sa čovečanstvom? sa lišćem koje raznosi vetar. čim čovek pokuša da misli o celom čovečanstvu, čujem kako mrmlja, počinje da liči na ludaka, ma gde bio. bolje bi bilo da se seti svojih godina, svoje žene, i stene, sa koje je skakao, i morskih talasa, koji su ga izneli u plićak. kako ga je, pri dolasku, na stanici new quay, okean dočekao lepo, pust, modar, kao beskraj. a kako ga, sad, eto, vraća i ispraća, sa jednim noćnim sudom. iako je rekao železničaru da njemu noću nije potreban. dok je voz jurio obalom kornualije i devona, taj rus je stalno mrmljao, tako, i zagledao svoju nogu, koja se belela pred njim. znao je da će biti otpušten. nije znao šta će biti sa njim, i nađom, zatim. dugo nije mogao ća zaspi, te noći, u vozu. te misli, da, na svetu, ima toliko, toliko, miliona ljudi, čija noga nije u gipsu, posle letovanja, a samo je njegova, dovodi tog rusa do podsmeha sebi samom. zamišlja tu nogu, u londonu, kako će skakutati, kao vrabac, sama, samcita, u gomili koja, ujutru, žuri do stanica podzemnih železnica i busova. otpustiće ga iz radnje paul lahure son, sasvim sigurno. na bedu, po volji božijoj, uvek dolazi, beda. smrt onih, koji su nam bili dragi. ratovi. rusija. kerč. a zatim, godine i godine bede, u grčkoj, briga, nemaština, u alžiru, u pragu, u italiji, u parizu, u portugalu. a sve to samo zato, valjda, da bi, posle svega toga, našao, da se prah, i u kornualiji kaže, prah. tog rusa je naročito bilo snuždilo u stranom svetu, to ponavljanje, istih reči, u raznim zemljama, ti tajanstveni sinonimi u jezicima raznih naroda. ta zajednica čovečanstva, u brbljanju, i suzama. jurnjava ekspresa se, međutim, neprekidno, nastavlja, duž obale mora, i rjepnin se trže, kroz polusan, tek na stanici exeter. u nekom ludom, teškom dremežu, opet se seća onog svog sunarodnika, koji se, u toj varoši, kao emigrant, pretvorio u čuvara opštinskog nužnika. kao da bi neko mogao da ga pozove, da zameni tog rusa. rjepnin se pokriva preko glave čaršavom postelje. kad više ne vredi živeti, kad je smrt sigurna, treba se pokriti, pokriti lice, kao što ga je cezar pokrio. pokrit sebja slavoj, čujem kako, podrugljivo, mrmlja. čemu je bio taj odmor, to letovanje? da ga nagrade što rusiju više, ni kao krov nad glavom, nema? čemu je proveo leto, u tom čudnovatom hotelu krim the crimea, kome je, to ime, dato, valjda, da bi ga podsetili da sevastopolj, na kraju krajeva, pada? ko su bili ti krilovi, taj bjelajev, taj sorokin, taj graf andrej, i njegova tašta, koje je upoznao u tom mestu, koje nosi ime jednog, kornualskog, svetitelja, a puno je divljih ruža? st. mawgan. ima tamo, pri ulazu u naselje, i jedna palma. i jedan pab, gde se, uveče, svi sastaju, da piju piva, a pivo je afrodizijak sntmaugna. sećao se i busa, koji mu je kad je stigao dolazio u susret, isto tako crven kao što su i busovi londona, a težak, tako, da se ljuljao duž morske obale, kao da je neki crveni elefant. šta treba da priča ženi sa tog svog letovanja? šta da prećuti? sati su prolazili, tako, u razmišljanju, dok je, polubudan, ispod glave, neprekidno, slušao, ritmičnu lupu gvozdenih točkova i šum šina. da, da, pričaće ženi o okeanu, o tim poljacima, i rusima, koje neko u hotelu krim, u engleze, pretvara. a naročito o jednom crvendaću koji im je dolazio, i u sobe. nađa je tice uvek volela. ono što rjepnin nije hteo da priča nađi, bile su misli na samoubistvo, od tog dana, kad mu se, to, sa nogom, desilo, još više. o tom je hteo da ćuti. u ruskoj, carskoj, emigraciji, s početka, nije mnogo samoubistava ni bilo. naprotiv, u njegovom svetu, mladih, obesnih, carskih oficira, živelo se prvih godina, i u inostranstvu, burno. prodavao se nakit, biser i zlato, a pesma se ruska čula, uz šampanj, nadaleko. oplakivali su, i na taj način, rusiju. trošilo se nemilice, kao na nekom ludom pogrebu. tek odnedavna, sve češće, samoubistva rusa su bila učestala, i u parizu, i u londonu, i svud po svetu, gdje je ruskih emigranata bilo. oni, koji behu oboleli, iznemogli, ostareli, počeše da se ubijaju, ćutke, i mirno, da prekrate život koji za njih nije više imao nikakva smisla. kad su najzad uvideli da, za njih, više nema povratka u rusiju, počeše, sve češće, da se ubijaju, po svojim bednim stanovima, kujnama, i podrumima. prestali su bili da, uopšte, izlaze. čak i da traže hranu. milostinju. odlazili su još jednom u svoju, rusku, crkvu, kojih je svud bilo, kao da su te crkve već davno i čekale na to. zatim bi se onesvestili, otrovani mišomorom, ili su visili obešeni o prozor, a neki su skakali i u senu. london im je svojim ognjištem na gas, samoubistvo i olakšavao. trebalo je samo uveče ostaviti otvoren gas,i leći, sa glavom, blizu. dok bi u kući nastala panika, kad bi se miris gasa raširio, bili bi već mrtvi. mimi. lešine. ne bi ostavljali čak ni oproštajno pismo. rjepnin se sećao da su najduže izdržali, i u starosti, oni, koji su se zapustili, masni, kosmati, zarasli u bradu, a koji su čitali knjige pod fenjerima, a gladovali, pronašavši da je gladovanje zdravo. a imali su, gladni, obraze lepe kao blede ruže. rjepnina je u kornualiji bila obuzeta melanholija, dublja još, nego u londonu i dva dana je, pred povratak, skakutao obalom, sa mišlju, da bi trebalo završiti tu. na okeanu. otkad je nađa bila počela da izrađuje neke eskime, lutke, od nekog stakla, koje je bilo pretvoreno u materijal beo i mek kao paperje, zarađivala je malo više, pa se sirota nadala, da će mužu isterati iz glave te mušice, crne misli o samoubistvu. ona je htela da živi. rjepnin je, međutim, baš na letovanju, u kornualiji, još više, nego pre, rešio, da se rastane od nje, da je spase, pošalje tetki, a on, zatim, mirno, ode sa ovog sveta. da se, prosto, izgubi sa pozornice. u mestu sntmaugn ta misao mu se vraćala, kao što su se galebovi, tamo, vraćali na stenu. bio je uvideo samo to da treba, prvo da sačeka da ona otputuje rođaki u ameriku. a posle da iščezne, kao što su isčezli ti rusi koje ni crveni krst ne može da nađe. the rest is silence, ponavljao je, kad bi to pomislio da ne bi ponavljao ono, što je, kambron, englezima rekao. zagledan, sad, u okean, u kornualiju, u snu, činilo mu se da bi, tamo, kraj mora, najlakše bio svršio svoju tragikomediju. lakše, nego u londonu, i tiše i lepše. trebalo je samo sačekati noć, kad je more mimo, izići iz plićaka na pučinu, u čamcu, i stati na krmu. pucati u slepoočnicu. pao bi u vodu. ako bi džepove napunio šljunkom, potonuo bi, odmah, na dno, i, na dnu, među algama, i morskim zvezdama, i ribama, ostao. a čun bi more, sutradan, izbacilo na pesak, kao još jednu olupinu. ne bi imao da gleda nađu, kad ostari, pogrbljenu, kao one starice što prodaju, u londonu, na ulici, ruzmarin, i šibice. a i ona bi ga pamtila, onakvog, kakav je bio, kad su se venčali, u atini. ne, ne bi mogao da prvo ubije ženu, kao što je novikov svoju ubio. da je gleda, makar i trenut samo, pre nego što puca sebi u glavu, kako leži na postelji, u krvi, u samrtničkom grču. sa hrkom umiranja u grlu. da, da, tako se kaže. u kapiji smrti. atrium mortis. ni ona ne bi imala da ga gleda u nekom domu staraca, sa licem na kom se pege, takozvane pege smrti, već javljaju. kad brada spada i lice dobija mrtvačku boju. da, da, tako se kaže. boju hipokratsku. neće napisati ni oproštajno pismo. čemu to? mogao bi, jedino, da napiše, da se vratio, onamo, otkud je došao. u sankt petersburg. to bi bilo tačno. smešno mu se činilo, i sve, što bi, posle, došlo. pogrebi. srebrnjak koji su stavljali mrtvacu u usta za onog, koji nas prevozi preko reke aheront, u podzemlju. koješta. budalaštine. treba se pretplatiti na krematorijum u londonu? nađa bi, sirota, donosila cveće na pepeo. na dan ruža, ili ljubičica, i kako ih sve zovu. komedija. dobila bi pepeo u limenoj kutiji. ako plati. a lim se engleski kaže. tin. dakle. tin, tin, tin. da, da, tamo, u mestu st. mawgan, trebalo je udariti tačku na taj život kao na jednu više priču o jednom rusu. našli bi samo prazan čun ujutru, koji bi talasi izbacili na pesak. kroz ritmično, ludačko, klizanje, i cvilenje, i lupu točkova brzog voza, rjepnin je mrmljao, da je propustio srok, pa se prevrtao, satima, ne nalazeći sna. sati su prolazili tako u razmišljanju o sopstvenoj smrti, kao da se radi o drugom čoveku. plava svetiljka, nad njegovom glavom, pretvarala se, katkad u plamen, a, katkad, u plavu krunu, plav cvet, ametist, i staru, beloplavu, rusku zastavu, koja bi spala na njegovo lice i pokrila ga, tako, da više nije mogao da vidi samog sebe. zaspao bi, ali bi se i trgao. satima je to tako išlo, sve dok se ta svetiljka nije pretvorila u ručnu lampu železničara, koji je bio ušao, da mu kaže. ser, vratili ste se u london. kroz koji minut stižemo. voz je bio stigao u predgrađe londona. dok se rjepnin, bunovan, spremao, i pio prvi čaj, učinilo mu se da se budi iz nekog podvodnog sveta, u kom je proveo mesec dana, besmisleno i kao u nekom ludilu, koje je sad prošlo. zatim se digao i sedeo, obučen, umiven, obrijan, skinuvši sa prozora zavesu. ulazili su u ružnoću ulica, kroz zelenila igrališta, u neprekidni niz uvek istih kuća, sa po jednim prozorom na spratu, sa kojeg visi oprano rublje, i muško i žensko. kao i druga predgrađa, metropola, i londonska su bila ružna, ali je rjepnin osećao, da je to i dirljiva slika ljudskog života, za njega, koji je nekad raskošno živeo. sve su te kuće, beskrajan red kuća, bezmerni konglomerati, bile zidane, iste. onako, kako je kapital u devetnaestom veku, u engleskoj, zidao. na stotinu, na hiljadu, u jednom, katkad i krivom, redu, isto. za sirotinju. a sirotinja je, uz svaku takvu kućicu, duž železničkih pruga dodala u bašticu, često ne veću od dva hvata, u kojoj je, ipak, bilo i poneko drvo. obično voćka. a u toj baštici, svet je želeo da ima i još jednu kućicu, katkad samo dvatri sanduka, slupanih u jedno. to je bio letnjikovac. pije se čaj i čitaju novine, katkad, u tom letnjikovcu. sa svojim psom. vidi na tim kućama, koje proleću, i cveća u prozoru. skoro i nema kuće koja ne pokušava da ima i to. iako je sve crno, od dima i gara, od ugljena, jer su obični vozovi još, na paru, svaki želi da odgaji po neki cvet, i u tom vazduhu. u smradnom prozoru. a cvet, kao davljenik, podiže ruku, belu, grčevitu. javljaju se i ogromne mase pivara, fabrika, i čitave ulice višespratnica, koje su sve crne od gara. ćoškovi jedino pripadaju bankama, a raskošne su samo velike zgrade bioskopa, sa korintskim stubovima. na njima ima skulptura venera, od gline, koje su ofarbane, da liče na bronzane. osvetljene su tako, gole, reflektorima iz cveća. london je, kad se gleda iz voza, samo more krovova, koji se pružaju do kraja vidika. bezbrojni su kao stanovi, u prenaseljenim, azijskim pristaništima, na vodi. varoš i nema kraja i dimi ujutru iz bezbrojnih dimnjaka. u jednoj ulici, preko koje voz prelazi, visoko, kao da trči preko krovova, vozu pritrčavaju neka deca. pred zidovima od crvene cigle, deca, koja su inače u engleskoj dobro negovana, dok su mala, rjepnina sećaju na slike bogalja, na patuljke i guravke, na španskim dvorovima. jedno dete drži, za ruku, jedna, očigledno pijana, baba. ona seda na zemlju pred neka vrata. kroz šum šina, lupu točkova, skretnica, rjepninu se, u glavi, čini da mu iz tih zgrada dovikuju. gle, gle, look, look. on se vraća. vraća se nama. da, da, sa poljacima, indusima, crncima, talijanima. da uzme hleb nasušni, nekom englezu u londonu. nije ga stid? rjepnin im u sebi odgovara. vraga. to je omama vaših očiju iza naočara. odavno sam ja otišao iz londona, iako trčkaram eto preko vaših krovova. vratio sam se ja na nevu, u svoje rodno mesto, u varoš petra, tvorevinu čoveka, jednog čoveka. a ne esnafa, skeledžija i trgovaca. odoše i poljaci, u poljsku, samo se to još ne vidi, i ne zna. oteraćete vi svakoga, sa ovog ostrva. nadimate se kao baloni mongolfijera. iako se to ne čuje, rjepnin diše teško, kao od rvanja, sa londonom, a oseća, kako ga neko davi, i kako i on, da davi, pokušava. odgurnu, probuđen, zavesu, na prozoru vagona, sasvim, i london spade, kao da je krpa. pojavila se stanica, gde ga možda čeka nađa? voz je zalazio u široki lavirint šina, koje odlaze i vraćaju se kao neki insekti tog vavilona, pa je sad vijugao preko skretnica. zatim ulazi pod stakleni krov stanice, koji je crn od gara, pa usporava. rjepninu donose mala kolica na točkovima, za invalida, jer i toga imaju. guraju na njima, na stanicama, uzete, do kola i izlaza. voz na kraju zadržavaju gvozdeni tamponi, ali se dešava, provincijskim, lokalnim, vozovima, i to, da udare o te tampone i isprevrću putnike u vagonima. smejurija. brzim vozovima, kao što je taj ekspres iz kornualije, to se ne dešava. paze na njega. skupi su ti ekspresi do okeana i sa okeana. voz sa mora, sa letovanja, obično dočekuje gomilica rođaka i poznanika. a dug red taksija, pored perona. počinje iskakanje putnika koji su stigli. englezi i engleskinje dočekuju putnike, lepo, mirno, dostojanstveno, i kad dočekuju muža, ili ženu, i kad dočekuju poznanika. nisu teatralni, ne ljube se, pozdravljaju srdačno, kišobranom, izdaleka. nosači prtljaga su nemi. u tom svetu, rjepnin je ugledao i nađu. rjepnin je vidio kako prilazi vozu, u nekom kaputiću boje bresaka, na glavi sa šeširićem koji je crn. ona mu maše rukom izdaleka. radosno. to belo lice te žene, u polutami stanice, jedino je svetlo što taj rus, sad, u životu, ima. približavajući se, ona je sve vidnija pojava. korača kao pobeda. oslabila je, ali je još lepša, nego što je bila. njena kosa, boje starog, ruskog zlata, pada joj, sjajna, na desno uvo, ispod crnog šeširića, a njene zelene oči se smeju. kolja, milij kolja, kaže mu pod prozorom vagona. njen se izraz lica, za trenut, menja, videvši kolica, koja posluga spušta iz vagona, na peron, dok rjepnin silazi, hitro, sa nogom u gipsu. bila je prebledela i prešla rukom preko čela, kao da želi da zbriše sa očiju ono što je videla. uzima ga brzo pod ruku. drži se dobro i ne plače. njenu suzu oseća tek na zadrhtalim usnama, kad ga je poljubila. rjepninu je smešno što hoće da ga voze, na tim kolicima, pa se isprsava i hoda do taksija. isplaćuje nosača, stojeći, da bi pokazao, da još može da hoda. otvara ženi vrata i ulazi za njom u kola, pazeći da mu štaka ne ispadne iz ruke. njegova žena daje njihovu novu adresu. dok se posle voze, kroz ulice, priča, brzo kako je provela nekoliko strašnih časova.telefonom su joj javili za nesrećni slučaj, ali nije bilo jasno šta mu se desilo. mislila je da mu je noga slomljena. pomislila je, kaže. samo nam još to treba. neka engleskinja je telefonirala, ali je ona nije razumela, s početka. ta žena je ponavljala samo. his ekillis tendon is gone. ona je razumela reč, tendon, tetiva, ali bunila je ta reč ekillis. nije se setila da to znači da mu je. ahilova tetiva prsla. najzad je u telefonu čula nekog rusa. on joj je saopštio, da nije to ništa, ali da će biti potrebna operacija. rjepnin joj onda reče. to je bio doktor krilov. nađa je, međutim, ponavljala. ekillis? zar to nije smešno? ahil? ekillis? rjepnin je ćutao. naše sestre kokoši i braća svinje. preselenje iz mil hila, natrag, u london, bilo je, za rjepnina i njegovu ženu velika promena, kao što ima promena i u istom snu. u mil hilu su živeli u samoći. sad, posle povratka u london, opet u jednom vavilonu, iz kojeg su bili, pre tri godine, zauvek izišli. medutim, prema mišljenju babuške, grafice panove koje se rjepnin jedva seća iz ruske crkve, to je bilo potrebno. u londonu, kaže, treba imati, pre svega, ono, što zovu. dobra adresa. sve se, kod engleza, svršava pismeno. pišu se pisma, pišu. kraljica viktorija, govorila je nađi grafica panova, opštila je sa svetom samo pismeno. čak i sa svojim ministrima. čak i sa svojim sinom. iz sobe u sobu. ono što je rjepnina, naročito, bilo začudilo, bilo je da je vraćen, tamo otkuda je bio, zauvek, otišao. kućerina, u kojoj je sad stanovao, bila je, slučajno, na svega nekoliko koraka, od kućerine, u kojoj je, za vreme rata, stanovao, dok je london goreo. jedna bomba, nedaleko od njegovih prozora, bila je, tu, jedne noći, probila asfalt i upalila gas, koji je dugo goreo. a bila je razbacala, kao igračke, tri kuće, koje je sa svog prozora, gledao. tempirani torpedo iz vazduha, bio je presekao jednu petospratnicu, kao nož, sir. sav je taj prostor ruševina bio sad raščišćen. deca su se igrala, tu, lopte. svako jutro, kad bi odlazio do pekara, imao je da prođe pored ćoška, na kom je, preko puta, gledao svoje prozore, od pre šest godina. nije bio daleko ni špitalj, otkuda su, svaki dan, izlazili, na pivo, invalidi, iz bivših ratova, u crvenom šinjelu, koji se, zimi, pretvarao u plav. odlazeći do pekara na ćošku, i nehotice bi, prvo, pogledao u te prozore, iza kojih su bile postelje, u kojima su on i nađa spavali, a sad spava drugi neko. pitao bi se, i nehotice. ko su? jesu li ustali? sve je to bilo besmisleno. u tom stanu oni, umalo nisu i poginuli. zar nije čudno da je, i na taj obližnji špitalj, starih, invalida, pala jedna bomba, a ubila svega jednog jedinog, među njima? stogodišnjaka. na kućerini u kojoj su oni stanovali eksplozija je izbacila samo vrata, u prizemlju, kud se silazilo, kad bi počelo da grmi. nađa se bila samo zgrčila i stegla ga za ruku. na stotinu koraka odatle, u jednoj kućerini, poginulo je više od sto amerikanaca, a među njima mnogo crnaca. vojnika. sve je to bilo prošlo. zašto ga je slučaj vratio, opet, ovamo? taj kvart se piše chelsea, a izgovara se. čelzi. sobu u kojoj su sad stanovali, na sedmom spratu jedne zgradurine, nađa je bila napunila svojim lutkama. to su bili, mali, beli, eskimi, kao od snega i paperja, a bilo ih je svud u njihovom stanu. na foteljama, od nekog starinara. na podu i prozoru, pa i na staroj postelji koja je nađi služila za postelju. rjepnin se začudio, kad vide da se, jedna fotelja, uveče, pretvara, za njega, u postelju, zasebno. osmehnuo se i ćutao. nije pitao zašto. iako je u londonu, tada, bila strašna oskudica stanova, neki, anonimni, londonci, imali su i po nekoliko stanova za izdavanje, a najskuplji su bili baš, ti, majušni, stanovi. trgovina je, u engleskoj, svetinja. njihova adresa je sad, bar prema shvatanju babuške, grafice panove, bila, dobra. nell gwynne. rjepnin je, u tom stanu, osetio promenu, koja se pojavila u njegovoj ženi, pa i u njemu. on je želeo samoću, nije više, ni želeo, da izlazi, u london. ona ga je, međutim, ispitivala o njegovim, novim, poznanicima, iz kornualije, i želela da ih upozna. nađa je bila sad veselija, iako ga je, stidljivo, molila, da je izvini. bila je u bolnici. uspavljivala ga je, nežno, ali mu se nije davala. ceo dan je provodila u toj krojačkoj akademiji, koja se zvala. pariska. a do ponoći je sedela uz svoju šivačicu, uz eskime, koje je izrađivala. bila je željna, rekla mu je, da se vrate, iz samoće, u svet, bila je željna, društva, izlaska u london, bila je željna života. u akademiji su je uveravali da će, kroz godinu dana, moći da šije i za žene maharadža. rjepnin se, u tom novom stanu, osećao kao u jednom zatvoru, u odesi, u kom je, pre trideset godina, čekao, da bude streljan. iako je sa prozora tog, novog, stana, video, i ogromne zgrade pune stanova, stanovnika, kao što su mravinjaci mrava, on je, ipak, imao taj ludi utisak da se, ceo, london, sastoji, iz ćelija, zatvora, u kojima stanuju samo pojedinci, po jedan samac i po jedna žena, sama. kad bi ga, oko ponoći, njegova žena zapitkivala, o kornualiji, o mestu sntmaugn, gde je letovao, o ljudima i ženama, koje je tamo upoznao, primetila bi da nerado o njima govori. a kad ga je, jednom, upitala, zašto je skakao glavačke u okean, odgovorio je srdito. zato, što je hteo da ima, na glavi, uspomenu okeana, kao što se seća ostalih mora, kud su prošli. a da dokaže sebi, da još nije ostario, da mu, za skok u more, ne treba neki čuvar, kao nekom detetu, ni bog, ni car nikolaj, pa ni london, kao neka uteha. cela je evropa puna njegovih skokova u more, glavačke, iako su nevidljivi, pa neka bude i kornualija. nađa ga onda, nekoliko trenutaka, posmatra, ćutke, uvređena, a zatim kaže da, najzad, uviđa, da, zaista, treba da ode iz londona, u ameriku, tetki. ovako ne mogu dalje živeti, ali će on doći za njom. doći će on za njom, kaže, sa suzama u očima. pričala je, uzgred, kako je bila u bolnici deset dana. neka sitnica. rjepnin je ćutao. nije pitao, kakva je to sitnica bila? bila je još lepša, nego pre, i zadovoljna. katkad je čak i zviždukala, iako je to bilo smešno. tih prvih dana oktobra, rjepnin je bio postao ćutljiviji, ali bi, katkad, uveče, iznenada, postao govorljiv, kao pre. priznavao je da se boji, da će izgubiti to mesto u podrumu i pričao je da mu poljak ordinski, savetuje da treba da pokuša, da dobije mesto vodiča turista, u autobusima. njih vode, u londonu, od mesta do mesta. parlamenta, tauera, vestminstera, a posle završavaju noć u, takozvanim klubovima, gde ima i striptiza. to se dobro plaća. a on zna jezike. nađa je, kad je o tom bila reč, namrštena, ćutala. rjepnin je, od nekog vremena, ponavljao, da je sve uzalud i da će ova imperija izdati i moskvu, kao što je izdala i cara, izdala djenikina, pa da bi bilo uzaludno, da ma šta pokuša, i, ma kakvu zaradu traži. našli bi mu hleba, samo kad bi se vratio u emigrantski komitet. a to neće i na to neće pristati, nikada. kad bi ga žena počela, blago, tiho, da teši, on bi, razdražen, ponavljao, da nije samo on prevaren, iako je imao preporuku sazonova, nego da su prevareni, i drugi, rusi. osiromašili su bili i galjicini, i obolenski, pa i princeza bagracion. zaboravljeni su, ne samo brusilov, korailov, nego i flot, i oni, koji su ukrcani sa admiralom trubridžom pre dvadeset i šest godina. flot im je, uostalom, uzet, kao što se oduzima prtljag. najgore, međutim, nije ni to. to što su rasprodali sav nakit, to što je ona prodala i poslednji komad brilijanata svoje matere, knjaginje mirske, to što on mora da gleda kako radi te lutke, ni to nije najgore. najgore je što im je ova strašna varoš oduzela, i ono, poslednje, u životu čoveka, što je svetlo u čoveku. volju. englezi ih teše da je tako moralo biti, jer je to volja božija. slabo verovatno. sigurno je samo da život kakvim sada žive, i on, i hiljade, i hiljade, rusa, stotine hiljada, nije život po njihovoj volji, a nije tačno, ni, da je to, bila, njihova volja, niti božija volja. zavise, ne od boga, nego baš od ljudi, od londona, iz kojeg nema izlaza, od majora koji se zove baštovan. gardner. pa i od te njene babuške, grafice panove, i tog robinsona, ne na nekom, pustom ostrvu, nego u podrumu, sred londona. englezi su im, uostalom, i na krimu, bili ostavili slobodnu volju. da biraju. mogli su da biraju. smrt u odesi, u kerču, ili ulazak u nemačku, okupatorsku, ili englesku, savezničku, špijunažu. kuda želite, knjaz? imate slobodnu volju, birajte. poljaci su se poženili u škotskoj. imali su slobodnu volju. mogli su da biraju. i mi nađa možemo. možemo u neki dom staraca i starica. imamo slobodnu volju. tamo će nam zalogaji ispadati iz usta. zalogaji imaju slobodnu volju. tako im je žao. so sorry. sirota žena onda, sve dok ne zaspi, pokušava da ga umiri i uteši. dokazuje mu, da ne može biti, da se, to, sa njima radi po nekoj zloj nameri, nego je to opšta besposlenost, sad, u londonu. uostalom, tetkini će im, čekovi, omogućiti, život, u svakom slučaju. a kad oseti da mužu uzalud govori i da on ćuti, očajan, ona mu, kao nekom detetu, počinje da govori stihove puškina i ljermontova, koje on voli, i koje joj je čitao kad su se, u atini, bili venčali. uz to i neke stihove jednog pesnika, koje on ne voli, koje on ismeva, ali koje ona pamti od oca. o nekoj lampi koja dogoreva, a sa kojom dogoreva i ona. šapuće mu u uši, smešno, nežno. dogorju, dogorju i ja. rjepnin je potresen, sav, tim smešnim stihovima, zato, jer je glas nađin, kad mu to govori i šapuće, tako čudan, bolan, jadan, kao nekog, uplakanog, bolesnog, deteta. ućuti. oseća da ga ta žena, koja je pošla sa njim sa crnog mora, tako mlada, kao i ta strašna varoš oko njega, nekud nose, kao što more nosi brodolomce, posle brodoloma. seća se onda da ruskih emigranata ima, rasutih, svud, po svetu, a ko zna kako sad žive? za neke, koji su bili ukrcani, sa njima, u kerču, čak i zna, kako se pate, i izumiru. nalaze se i po nekim varošima azije, kine, japana, čija imena pamti samo iz svojih školskih svezaka i geografskih karata. šapuće ih, katkad, tako, kad mu žena zaspi, a ta imena mu se čine, onda, tako čudna i muzikalna. peking, kioto, seul, tiencin. zna da ih ima, mnogo, već i upokojenih, među onima, koji su stigli do crnog mora, sa armijom, koja se povlačila, i iz sibira, pa zamišlja i ta mesta, puna rusa, izbeglica. a ta imena se ljuljaju u njegovoj glavi kao što se ljuljaju surle mladih elefanata, igračice javanske, i aligatori, pa ih, i on, u sebi šapuće i čuje. manila, honolulu, surabaja, singapur. ima rusa, bilo ih je, iako izumiru, i odlaze dalje, i u indiji,po varošima, čija su imena lepa i religiozna. seća seda im je, dok je bio u komitetu, slao, iz londona, poneku, bednu, pomoć, u novcu. možda im je tamo, i sada bolje, nego njima u londonu? benares. kalkuta. raipur. lahor? ako ništa drugo, imaju, tamo, u čoveku, bar religiju. ovde je sve samo trgovina i čuju samo obećanja. da, da, svud po svetu ima sad, raseljenih lica, rusa. svud na granicama bivšeg silnog ruskog carstva. i u muhamedanskim prestonicama, čija su imena, kao miris vrtova, odjek ratova, lepota cvetova. kabul, isfahan, bagdad, mosul, damask. sva su ta imena u njegovoj melanholiji, u londonu, postajala uteha za njega kao nekog putnika, koji se tamo sprema. a završavala su se udarcem, vojničkih uspomena, kao udarcem u neki turski bubanj. istambul. sva je ta imena, taj junker, sad, mrmljao, u londonu, po sećanju iz detinjstva. njegovi drugovi, i on, želeli su da odu u sva ta mesta, pa eto, nije stigao do njih. sećao se kako su, ti junkeri, šetali, prstom, po tim geografskim kartama, kao zatvorenici po dvorištu nekih zatvora, pre streljanja, kako su se zaricali da će, svi, zajedno, posetiti ta mesta. proći će kroz pesak pustinja, čija su imena uzvikivali, kao i imena tih gradova. bila su lepa i puna oaza. ta imena su mu, sad, zvučala u sećanju, kao da su imena onih lepih, golišavih, crnkinja, čije su slike, isečene iz knjiga, krišom, pokazivali jedno drugom, ispod klupa. mombasa, musumba, lulua, jola. a ta afrička imena završila bi se kao cvrkutom tica. antananarivo. sa tih puteva, na koje nikad otišli nisu, vraćali su se, izmišljenim karavanama, kroz gradove čija je imena sad šaputao sebi u londonu, kao da se podetinjio. kartum, murzuk, biskra, moroko, mogador. a sat bi, negde, napolju, ili u radioaparatu u zidu, opet odbijao, devet. don, don, don, don, don, london, london. sećao se da su mu roditelji obećali da će ga, pri povratku sa tih puteva, čekati u parizu. u njihovim godinama, bilo je dockan, za takva putovanja. osim toga, iako su to krili od njega, oni su, ostareli, hteli, kao da su poludeli, da se razvedu. da žive zasebno. iako nikad nije uspeo da sazna, zašto. krili su to. ćutali su. pisali su mu, iz pariza, iz neapolja, iz venecije, kao da su bežali od rusije, ili bežali od sebe samih. rjepnini su, rekao bi nađi, uvek, voleli da se skitaju. njegov predak bio je ušao, sa svojim kozacima, čak u pariz, za vreme ratova protiv napoleona. on, njegov potomak, ima da završi život, eto, daleko od neve, kao prosjak, u londonu. kao što to biva, u žalosti, rjepnin je zato bio omrznuo ovu veliku varoš, koja mu je postala odvratna, sa svojom prošlošću podmuklih kraljeva, dželata, usekovanim glavama, vešalima, teatrima i kockarima. videvši ga sve tužnijeg, nađa bi onda idućih dana odlazila, na posao, tiho, a ostavila bi mužu ilustrovane časopise, i novine, koje im je babuška, grafica panova, skupljala i slala, na čitanje, neumorno. iako joj je u bolnici rečeno, da je potrebno, sad, da joj hrana sadrži više mesa, nađa ostavlja mužu samo svoje sirotinjske, ribe, i krompire, a ona jede hleba i meda. gadi se, kaže, mesa. u dugogodišnjim brakovima ruskih emigranata, bračni parovi su tako osetljivi na promene raspoloženja svoga bračnog druga, da im život postaje udvojen, kao što su dva seizmografa istog instituta. posle rjepninovog povratka sa letovanja, nađa je, još uvek, zaneta nežnošću svoga muža, ali, ipak, primećuje u njemu neku tajnu, duboku promenu. dok je ona veselija i dalja od misli na samoubistvo, on je svakim danom sve tužniji, pa joj opet reče da je voli, samo, kao da je ona, njegovo dete. kad je to opet rekao jednog jutra, nađa zastaje i posmatra ga. molila bi ga, kaže, da to više nikad ne čuje od njega. ona nije dete, nego je njegova žena. celog tog dana imala je neki čudan osmeh, oko usana. nije bila vesela. šef radnje, u kojoj je rjepnin zaposlen, došao im je idući dan u posetu. bio je vrlo ljubazan, zagledao je rjepninovu nogu, u gipsu, kao da je noga nekog belog elefenta, a zatim je rejpninu rekao da ne treba da brine i ne treba da dolazi još na posao. može se i bez njega. nove porudžbine počeće da stižu tek krajem oktobra. proveo je u razgovoru sa njima dobrih pola sata, o lepom vremenu, posle kiše, o maglama, koje će početi uskoro, ostavio im je rjepninovu nadnicu, a zatim je otišao. nađa je bila očarana učtivošću tog čoveka. oni, koji ne umeju da se pretvore u glumca, u svom životu, ostaju ostrva. rus nije verovao u dobru volju robinsona. ta prepukla ahilova peta navela ga je na misao da nije tačno, da se, u ljudskom životu, posle kiše, nižu sunčani dani i sunce, nego da za bedom ide još gora beda. ni dotle nije bio više onaj rjepnin, od pre deset godina, kad je bio četrdeset i tri navršio. odsad, prešavši pedeset i treću, rjepnin je slutio da te godine menjaju i njega, i njegov život, i njegovo mesto u londonu, u budućnost koja ga čeka. kao neku kabalu, on je, sve češće, imao to uverenje, da je život, da je takozvana sreća ljudska, pa i veza čoveka i žene, igra brojeva. brojeva godina. u svim tim zgradama, kućama, sobama londona, u toj igri, učestvuju, nemoćno, po jedan čovek, ili po jedna žena, do kraja. dok bi čekao ženu, da se vrati, rjepnin je pregledao prepisku iz radnje, pisma mušterija, svoje opomene za neplaćene račune, odgovore na to i, očajna, smešna, ženska pisma, o cipelicama, koje nisu plaćene, jer ne zadovoljavaju. kad bi se umorio od čitanja tih pisama, razmišljao bi, o svom povratku u london, iz mil hila, i kornualije, i svom budućem životu, koji će sad biti još teži. zarada, stan, kirija, noga u gipsu, sve će to, te druge zime, biti još teže. a izlaza iz bede nema. london prolazi kraj onih koji padnu u oluk, kraj pojedinaca, kao pored đubreta. samo poneka stara engleskinja, zastaje, i naređuje svetini, da pozove kola za spasavanje. zatim klekne i drži palom glavu, kao na krilu. da ne bi na to mislio, uzima da čita listove koje im babuška, grafica panova, šalje. ima šta da čita. o farmama pilića, teladi, svinjogojstva. o tom kako te domaće životinje kolju. o mesu. ti opisi su ilustrovani slikama. takve farme bile su počele, te godine, da niču u londonu, u okolini londona, bezbrojne. prema uzorima iz amerike. cilj je proizvodnja mesa, miliona pilića, teladi, svinja, godišnje. a klanja kao da predvodi neki mefistofel. na tim farmama bili su podignuti uređaji, čitave fabrike, za ubrzanje, za stimulisanje nošenja jaja. koncentrisano je, na hiljade, koka. da bi te kokoši što češće, snele jaje, svetiljke na tim farmama, sjaje i danju i noću, u kavezima kao da postoji neko naročito sunce, za kokoši. sija bez prekida. one se rakolje i nose jaja. iznurene od tih čestih porođaja, kokoši padaju, katkad, i mrtve. srce im prepukne. ujutru ih metlom čiste iz tih ogromnih kaveza. englezi onda pokušavaju da ublaže osvetljenje, ali mrak smeta osoblju koje je zaposleno na tim farmama, pa se onda uvodi crvena svetlost svetiljki, kao u nekom paklu. kokoši su živele, duže, samo u zaostalim selima, na bunjištu, i nosile jaja kao pre sto godina, u staroj engleskoj. naročiti postupak bio je uveden za klanje peradi. pile, za klanje, imalo je da dočeka svoj poslednji dan, bez vode, gladno. bez hrane. zatim se vezuje, glavačke, na mašinsku vrpcu, na kojoj odlazi, trčeći, u sto, u hiljadu, u sto hiljada primeraka, dnevno, do koljača. a društva za zaštitu životinja su nemoćna. traže da se to radi, bar tako, da se živina ne uplaši od smrti. tvrde da pilići, na tim farmama, i kad im preseku grkljan, bivaju bačeni u ključalu vodu, još živi. uzalud te engleske, stare žene traže, glasno, u tim društvima za zaštitu životinja, da se živini, pre no što se prekolje, oduzme bar svest. da ne zna što se sa njom radi. predlažu udarac, tučkom, po glavi. industrija piletine, međutim, odgovarala je, da je onda meso pilića, neukusno, pa se odustalo i od toga. rjepnin čita, razrogačenim očima, kako, na tim farmama, dolazi do histeričnih, međusobnih, borbi, peradi, pre smrti, do ludačkog čupanja perja, tuče, haosa. u strahu od smrti. broj zaklane živine, međutim, raste. ima da dostigne, idućih godina, broj celokupnog stanovništva britanskih ostrva. za svakog stanovnika, po jedna kokoš u loncu. u neizmernom gađenju, nad tim pokoljem, o kom nikad dotle nije razmišljao, pa ni čuo, ni govorio, rjepninu je tim teže, što mu se u sećanju, priviđaju, mali, zlatni, brzi, pilići u mozgu, koji su se tek izlegli u njegovoj naberežnjaji. cvrkuću. trče, kao deca, prema njemu. traže da ih zaštiti. u listovima koje pregleda, međutim, i dalje se nižu slike sa farmi, ne samo pilića, nego i teladi, jaganjaca, zečića. sa tih fotografija, gledaju ga telad, sa razrogačenim očima. drže ih u tami. osvetlio ih je samo fotograf. leže na betonu sa štranjkama oko vrata, vezana. da bi bila mirna daju im droge za umirivanje. hrane ih svaki čas. hormonima, vitaminima, antibioticima, mlekom. u tim hodnicima ubistva tele provodi život od trećeg dana, do smrti. u prirodi, telad trebaju tri godine, da izrastu, na tim farmama izraslo je tele za klanje, već posle jedanaest meseci. vrućina je u tim logorima teladi velika, da bi se tele što više znojilo i što više tražilo hrane. stalno su žedna. vode ne dobijaju. toliko se muče, da ližu urin, koji ispod njih teče. zoolozi tvrde da tele zna da će ga zaklati. kao i jaganjci, prasad, zečići, predoseća, ubistvo. muču, muču. rjepninu se učiniše, međutim, još gadnije, slike svinjogojstva. slike sa farmi svinja. u štalama zidanim za jedanaest svinja ima da gleda, na tim slikama, i po trideset svinja, u zatvoru. stešnjeno. grizu se. leže u mraku, a kad dođe dan klanja, vrište. čuje se na daleko. psi zalaju na farmi, a posle, ućute. rjepninu se, na tim fotografijama, kokoške, poklane, čine, kao neke prepotopske žene, koje vise na vrpci, a kojima ostaje otvoreno po jedno oko. zija im i otvoren kljun. prsti su im dugi i povijeni i oštri. butine tih lešina, za čudo, liče na noge žena, a trbusi na trbuh porodilja. najtužnija su im krila vise. očerupana. telad su na tim slikama šarena. koža im je crna i bela, kao od šale oderana. a svinje liče na nilske konje, koji su zarili glavu, ne u nil, nego jedno u drugo. iz tog nila vire, ne oči, nego samo uši. svinje su zarile oči u tela suseda i neće da vide ništa. iz gomile njihovog mesa vire samo, kao neko lišće iz blata, uši. perunike smrada. to, što je video, te slike sa tih farmi, bile su jedan od najluđih doživljaja, koje je rjepnin imao, kad se vratio u london, iz kornualije. zagledao je te slike, te fotografije, zanemeo, širom otvorenim očima, kao da je pogledao nekoj zveri, nekoj smrti, svojoj, u oči. sve dotle, i taj se čovek, u svom životu, kao i toliki milioni, hranio, mirno jeo, kao što je i disao, ne razmišljajući. pas, u detinjstvu konj, kad je postao junker, medved, u lovu kod ujaka, u sibiru, bili su mu, u carstvu životinja i zveri, prolazni, uzgredni, poznanici. nikad nije ni pomislio, da se za njega, za jelo, ubijaju tolike životinje, da se toliko stvorova božijih, kolje, za njega, divljački, kanibalski, bez milosti. medutim, iznenada, nad tim slikama, sad misli, da su ti stvorovi, nemi, i da i glasove, koje puštaju, na samrti, niko ne razume. kako se dele, kako su različite te, životinje u svom svetu. janjci, telad, pilići, svinje, a jednaki svi, nemi, u smrti. učini mu se da ginu tako, ćuteći, i ljudi, koji su sluge, konjušari, kasapi, krojači, zidari. pa i knjazi, i generali, ali kolika je dreka kad njih ubijaju. za telad, za svinje, za jaganjce i ovce ni reči. na celom svetu, ubijaju ih, jedu. nikad mu dotle nije ni na pamet palo, da se nad crvenim, krvavim, mesom, životinja, zamisli. a sad je i životinje video, u mislima, pored lešina ljudskih, kao neki kilimandžaro u africi. koliko jaganjaca, ovaca, volova, teladi, zečeva, srna, koliko svinja? krvavih, zaklanih, smradnih, i u njegovom stomaku? koliko, na celom svetu, oderanih, skuvanih, pečenih, životinja? taj iznenadni užas, to gađenje, nije osećao sentimentalno, kao englez, nego začuđeno, kao da se sreo, sa svim tim mesom, zaklanim i za njega, u jednoj šumi pa mu to ide u susret, na jednoj jedinoj, uskoj stazi, iznad provalije. iako mu se to činilo smešno, to veče, pre nego što se nađa vratila, uzeo je za večeru samo malo čaja i malo džema uz to. po engleskom običaju, u džemu, valjda da bi kupca uverili da je od pravog voća, a ne sintetičan, našao je zrno šljive, koje su u džemu, hotimično, ostavili. i nehotice rjepnin promrmlja, od milošte. naberežnjaja maja. to je bilo ime imanja i sela, na volgi, koje mu je mati bila poklonila, na dan punoletstva. da nije bilo tih koštica u slatkom, tog mirisa voća, možda se ni tog svog zavičaja u rusiji, ne bi setio? kad mu se žena vratila, rekao je zbunjen da neće ništa da jede. već je jeo. nađa ga je posmatrala začuđeno. novine, sa slikama klanica sa farmi bila je zaboravila. ležale su na patosu i ona ih je uklonila. pričala je da se njeni eskimi, prvi put, prodaju dobro. te godine oktobarski dani, bili su i topli, i hladni, i sunčani, i kišoviti. sve zajedno. to se u londonu često događa. englezi kažu da nikad ne znaju, šta ih čeka. postali su ravnodušni, zato. i rjepnin silazi, liftom, sa sedmog sprata, kao da ravnodušno pada, u dubinu. prvo se javlja, pažljivo, iz lifta, njegova leva noga, bela, kao okrečena, zatim njegova glava crnomanjastog lovca na bisere. vrataru kaže, svako jutro, isto, ljubazno. ala je lep dan, mister veit. what a nice day, mister white. kaže to i kad pada kiša, napolju. vratar ga, svako jutro, posmatra začuđeno, pa odgovara isto tako ljubazno.indeed,sir. zaista, gospodaru. a zatim mrmlja, u sebi. o, taj ludi poljak. that silly pole. tako se svaki dan, pozdravljaju. za trenut, zatim, pri izlasku iz kuće, rjepnin zastaje i obuhvata pogledom, fontanu, pred tom sedmospratnicom. a zatim, ono, što se vidi od londona, na prvom koraku u toj ulici. idući do najbliže stanice autobusa, rjepnin počinje da korača, to jest da skakuće, duž ruševina koje se nižu, prekoputa, a koje zna. sad u njima rade zidari. setivši se kako ga žena ispraća brižno, svako jutro, zbog te noge u gipsu, rus mrmlja u sebi. nije to ništa. noga je čvrsta u gipsu. čovek postaje sa njom prav i čvrst.jači od života. na uglu, ulaska, u takozvanu kraljevu ulicu, bio je , pekar. hleb tu zamiriše, pred njim, svaki dan. prolazi zatim i kraj svog piljara, kod koga je kupovao zelje, i ribu, za vreme rata. čovek se bio jako promenio. izgubio je bio sina, koga je voleo, a ostao mu je mladi. bio se sasušio i postao je bio ćutljiv. rjepnin se trudio da prođe kraj njegovih izloga zelja, neopažen. čime bi mogao da ga uteši i kad bi pokušao? nema utehe među ljudima, iako neki kažu da je u bogu, a drugi, u pivu. kaže se tako, ali to su prazne reči. sve su utehe prazne reći. još nekoliko koraka, zatim, pa rjepnin stiže do stanice autobusa, među kojima je čest. br. 11. obešenjaci kažu da su to udesili činovnici banaka, jer vozi u bankovni centar londona, gdje je i engleska banka, u kvart koji se naziva. siti. rjepninov autobus, koji ide do stanice green park, mnogo je ređi. ima da čeka. muškarci čekaju mirno. žene, međutim, vole da, preko reda, uđu. za rjepnina, da se popne u autobus, postala je, sad, vežba gimnastike, kao da je u nekom cirkusu. treba, obema rukama, uhvatiti za drške, ali paziti da, pri tome, štaka ne ispadne, iz ruke. zatim treba da podigne jednu, ne obe, prvo jednu, pa drugu, nogu, brzo, iako ljudi oko njega učtivo čekaju. kraj vrata ima mesto za invalida. da, da, ali engleskinje, katkad, zauzmu i to mesto. prave se da ne vide nogu u gipsu. onaj što daje karte, međutim, peva, u autobusu, ujutru. neku opersku ariju. tobože, to, da radi, to, mu je milo. kad iziđe iz autobusa, na pomenutoj stanici, ili, kako ženi kaže, pred hotelom ritz, rjepnin se trudi, da, naslonjen na svoju štaku, odgeguca, do iza ćoška, u ulicu svetog jakova. do njenog dna, gde je, iza ćoška, radnja paul lahure son. trudi se da prođe neopažen, pred vratarem čuvenog hotela, koji stražari pri ulazu. taj vratar, međutim, zna već tog čoveka, što geguca, tuda, svako jutro, sa nogom u gipsu, pa ga pozdravlja, očinski, osmehom, kao da želi da mu oda priznanje, što skakuće, tako dobro. rjepninu se onda iako ponavlja u sebi, da je to nemoguće, uvek učini, da taj vratar, zna odnekuda, da je, i on, u parizu, tako, stajao pred jednim noćnim lokalom u kozačkoj uniformi koju je zvao. general dibenko. iako se, i sad još stidi, što je bio pristao na to, rjepnin sad sa zadovoljstvom udahne, tu, miris kafe, i džema, i cveća, koji dopire iz ulaza u ritz. pre šest godina, katkad, i on je u njega ulazio. sad žurno prolazi, skakućući, pored novinara, na ćošku, i zalazi u iduću ulicu. još malo, sad, još malo samo, pa da prođe pored čuvene radnje šešira, locks, gde, u izlogu, još ima šešira iz doba napoleona, i poljskih ustanaka. kao i bezbroj kapa i kalpaka, britanskih vojnika, bez glava. zatim, svaki dan, za trenutdva, vidi paradu gardista, pred kapijom dvorca sv. džemsa i pogleda sat, ogroman, i tri prozora, na sprat. gardisti na glavi imaju medveđu šubaru. a sat se nikad ne slaže sa satom rjepnina iako ga rjepnin gleda, svako jutro, začuđen. kad se vratio na posao, prvi dan mu je priređen, u radnji, svečan doček. niko mu nije prebacio što je bio toliko prekoračio zakonito odsustvo i svi su se okupili, da vide njegovu nogu u gipsu, kao da je to neka nova, bela, čizma lovca na lisicu, koju je firma proizvela u londonu. svima je morao da ponavlja, kako se bio popeo na stenu, i kako je skočio, glavačke, u vodu. kako mu se učinilo da je čuo pucanj, da, pucanj, i kako je jedva isplivao, i osetio, da mu peta kao visi, u levom članku. svi su ponavljali, kao neki refren, glasno. ahilova peta, ekillis tendon. a, naročito ljubazno, inače tako ohola, mis mun. ona je bila opaljena suncem, i osvežena jedrenjem. imala je na sebi neku laku haljinu, kroz koju je nazirao, da je mlada, kao nauzika. mladi lahir je gutao očima tu djevojku. sandra je bila obolela i imala isplakane oči. mis mun je sišla kod rjepnina u podrum. da je znala da će letovati sam, u kornualiji, bez žene, bila bi ga, kaže, pozvala u svoju kuću, u folkestone. priprema neki akvarijum. njena porodica bi želela da ga upozna. iako obala, tako blizu londona, nije veličanstvena kao u kornualiji, bilo bi im lepo. mogli su njenom jedrilicom da odu do francuske. to je blizu, u kanalu. šteta što je ženjen, reče smejući se, to se ne radi, u engleskoj, sa oženjenim čovekom. gledala ga je ukočenim pogledom. naginje se, i nehotice, nad njim, a njene male, tople, grudi, ležu mu na ramena, kao da su golubovi. rjepnin se pita. otkud ta ljubaznost? da se nije zavadila sa mladim lahirom, sa kojim je čuo da ide sad na večere? u radnji, nema nikoga. robinson i zuki otišli su da ručaju, proslavljaju rođendan. robinsonov. rjepnin je ostao u radnji, zbog noge, i sedi, sam, u polumraku. nad glavom mu gori mala svetiljka, električna, koju je neko bio zamenio. sad je, kao perunika, plava. sto knjigovođe, visok, neudoban, koji je, s početka, rjepnina sećao na pult nekog dirigenta orkestra, sad je okrenut prema ulici. ispod zemlje, ispod prozora, čije je staklo, zeleno i neprovidno. u asfaltu ulice je, i potamnelo od prašine. u njemu se vide senke stopala prolaznika. mis mun mu stoji, još dvatri minuta, iza leda. čudna devojka. ne može imati više od dvadeset i dve, tri godine. priča o akvarijumu koji priprema. ostavlja mu, zatim, jednu zbirku slika u boji, slike nekog američkog akvarijuma, koji joj služi kao model, za pripremu tog njihovog akvarijuma u foukstanu. za trenutak mu se učinilo, da će ga zagrliti, kad je spuštala te slike, na sto, pred njega. zatim reče da mora da ide da ruča. inače bi rado ostala tu, u podrumu, da mu pokaže najlepše primerke, koje će biti teško nabaviti. skupi su. kad je otišla, rjepnin prelista tu knjigu fotografija, iz akvarijuma. iz te knjige ga gledaju čudna, podmorska, bića, neke ribe, kojih se ne seća. nije ih video nikada. ni u detinjstvu. u školi. neka riba ga posmatra koja liči, jako, na leptira i raka. trup joj se čini da je neki prepotopski rak, na kom su izrasla modra i rumena krila leptira. sa divnim, crnim pegama. lik te ribe ima beo nos. a usta bela. a nad nosem dva crna oka, kojima ga netremice gleda. a celo to, divno, šareno, malo, telo ribe, završava se kao nekim repom, pauna. što je najčudnije, rjepnin je uveren, da ta riba, dok gleda, misli. da taj stvor koji liči na raka, ima izraz lica nekog zamišljenog, začuđenog bića, sa kojim bi mogao da se sretne, negde, nekad, ispod mora. da je u kornualiji izvršio samoubistvo, taj leptir i rak bi, možda, došao po njega. a kao da neko želi da tu sliku učini još čudnijom, pored nje plivaju, prolaze, u vodi, neka crna srca, koja imaju bele perjanice mesto repa. prolaze kao list u vodi, koji nije žut, nego se sastoji od crnih i belih boja. a ispod tih riba, i tog lišća, strče, crveni i beli i plavi, morski konjići, koji se dižu uspravno, među algama, na dnu akvarijuma. liče na male, majušne, aligatore. a pretvaraju se u figure nekih šahovskih konjića. imaju izdužene njuške kao da su od korala, akvamarina, bisera, kristala? rjepnin nikako ne može da zamisli, kako li plivaju ta filigrantna bića? kako li se pare? seća se, da je, kroz smeh, odlazeći, mis mun, pitala, dok mu je tu knjigu prelistavala. uz knjigu tih slika, mis mun mu je bila ostavila i ček. molila ga je da ga ispuni i postane član njihovog kluba, osnivač. nije bilo skupo. jedna funta. rjepnina je bila zanela sličnost, iako mu se činila neverovatna, koju su ta podmorska bića imala, u toj knjizi, na tim slikama, sa licima ljudi i žena. izraz, sad veseo, sad tužan, zamišljen, u očima. iako su te oči bile usađene, u glavu, tako, da gledaju u stranu, one su, iz tih glava, bojadisanih i išaranih, kao glave afričkih, plemenskih poglavica i ratnika, kao maske azijata, gledale njega, pravo u oči, sa pogledom koji nije bio pogled čudovišta, nego sveštenika i mudraca. iznad rumenih usta bila su dva plava oka, jednog čudnog bića, koje je bilo riba, ali je plivala kao lopta od topaza, smaragda i turmalina. a posmatrala ga, sa tih fotografija u boji, pogledom, neizmerno bliskim onima, kojih se sećao iz detinjstva, kod roditelja, rođaka, dečaka i devojčica. i ta usta su bila tako meka, opuštena, kao od nekog krika bola, želje, da mu nešto kažu. on je, razume se, kao junker, čuo nešto, učio, znao, o dalekoj prošlosti zemaljskog globa, mora, okeana, flora i fauna, i njihovih veza sa prošlošću čoveka, ali nisu ti podaci bili, ono, što ga je začudilo zagledanog u te slike, u ta bića, dok je prelistavao tu knjigu, koju mu je mis mun bila ostavila. ne to. nego je bio začuđen tim licima, koja su, ispod mora, ličila, sasvim sigurno, na samuraja, na konjića, na starce, na djenikina, na barlova, na žene, ljubaznice, iz njegovog života, pre ženidbe, a koje su ga, sad, posmatrale iz vode, kao nekad iz petrograda, sa fotografija, iz pisama, sa izrazom tuge, i žalosti. sa uperenim pogledom u njega, kao da žele da mu nešto kažu. stalno mu se vraćala ta misao, da žele, da mu, nešto, kažu. dugo je tako gledao jednu pljosnatu ribu, koja je bila pravo čudovište, sa podvaljkom i ustima jednog kineskog cara, sa škrgama, koje su bile prava lepeza, od plavog i belog perja. na temenu je ta riba imala bodljikavu krestu, koja je ličila na kape kanova. a na čelu je imala bore od tankih koža, spalih, kao sa zmija. dva reda plavih brkova iznad usta, a sitno, plavo oko, koje gleda zamišljeno, kao da je oko nekog mandarina. otkud ta grozna sličnost sa svetom čovečanstva, u tim bićima mora? sve postaje zbrka, u mislima čoveka. zbrka svega što je bilo, u prošlosti, i što će biti u budućnosti. napolju je bio strašan konglomerat ljudi, zgrada, saobraćaja, masa, mašina, porođaja, smrti, sahrana, londona. a unutra, u njemu, u životu, isto takav besmisao. kako je strašan, kako je zamišljen, bio taj pogled, tog mandarina, koji ga je gledao, sa te slike, iz okeana. tog dana, šef radnje, robinson, pa i talijan, dugo se nisu vratili, u podrum. rjepnin je, čitav sat, razgledao te, podvodne fotografije, iz jednog sveta, gde nije bio i neće nikad biti. tek kad je čitav sat prošao, trgao se i setio, da ga čeka, nesvršena, pošta, čekaju pisma, računi, sve što se bilo nagomilalo, dok je bio u kornualiji. sve to treba pročitati. sve to uneti u knjige. u biltene. u račune za leon kloda. on to čeka, mirišući mimoze, u monte karlu. srećom, račune muških mušterija, većinom, robinson je bio odneo da svrši sam. ima, reče, ćerku, koja je učila knjigovodstvo. rjepninu je ostavio uglavnom, ženska pisma, i račune za žensku obuću. rjepnin onda ima šta da čita. i da odgovara. ženama, koje pišu iz londona, iz škotske, iz inostranstva, ili koje stanuju po dvorcima u provinciji, po raskošnim hotelima u londonu, i na obali mora. prvo pismo koje je dohvatio, žurno, bilo je iz jorkšera. zavičaja ugojenih svinja. stigle su bile, tamo, poručene cipelice, boje koja se u engleskoj naziva burgundska, a stigle i cipelice od crnog krokodila. burgundske su dobre. one od crnog krokodila, međutim, jako su mušteriju razočarale. glomazne su. teške. proste. vraća ih. nek vide šta se može sa njima. u međuvremenu, moli da joj, odmah, vrate, večernje. očekuje ih hitno. rjepnin se ne seća te porudžbine. drugo pismo je iz varošice taunton. dama se izvinjava što nije odgovorila ranije i isplatila račun ranije. tek se vratila iz amerike. sa mužem koji je teško oboleo. vi, međutim, ne kažete, ni reči, o mojim cipelicama od crnog krokodila. you do not say anything about my black crocodile shoes? uz taj bolan uzvik dodala je dva znaka pitanja. krupna. rjepnin se ne seća, ni te porudžbine, a u sebi, nehotice, pomišlja, da će ta mušterija, možda, uskoro, biti udovica? pri toj pomisli, ljutito, mrmlja u sebi, da ga se to ništa ne tiče. iduće pismo je bilo muško. od čoveka koji nosi čuveno ime. jednog predsednika engleske vlade xix veka. neće da plati dodatak koji mu traže, za neki dodatak na golfske cipele. funtu i šest šilinga. kaže. cipele, koje je poručio, kupio je kao cipele za golf. the shoes were bought as, golf shoes. a kad neko poruči cipele za golf, onda je jasno, da plaća cipele za golf. a ne neke, koje tek treba pretvoriti u cipele za golf. da, da, čujem kako neko mrmlja. to je logično. logično i u obućarstvu. rus, knjaz, može se pretvoriti i u obućara, ali engleska cipela za golf, mora da se rodi kao cipela za golf, a ne, da, tek posle, za nju traže pete. neće da plati funtu i šest penija? ima pravo. da se njemu, rusu, to desilo, platio bi i ćutao. zar je jedna peta tako važna? uostalom, otkuda je on umešan u to? otkud on treba da piše odgovor, na to? nezadovoljna je i mušterija čije je pismo iduće. neće kaže, uopšte više, naručivati obuću. o gospođo filbe, čujem kako neko mrmlja, zar se zauvek rastajemo? nikad vas nisam ni video. mora da ste jetki i pri koitu? ma koliko to bilo smešno, i neverovatno, umorni rjepnin posle, kad je taj račun, tu prepisku, sa tom ženom, zauvek, zatvorio, osećao se tužan, ni sam nije znao zašto. i do not want to order any more shoes čujem kako mrmlja. zatim se smeje, glasno. na računu idućem, jedne talijanske grofice, neko je bio napisao, da ta žena ima muža, u italiji, u ratu, a dva joj sina služe u armiji engleza, u africi. šta to treba da znači? šta je njegov prethodnik hteo da kaže? uostalom, nadajmo se da se taj otac, i ta dva sina, neće sastati, i pucati jedno na drugo? koga vraga sve to ide u te cipele od crnog krokodila? šta se njih tiče, to? gospoda nilson, eto, piše veselo. traži jedan par cipela sa venčanje, hitno. njegov prethodnik knjižio je, uz to, da je ta dama već davno htela da se uda, ali je tražila francuza, za to. sad ga je valjda našla? crvenom pisaljkom rjepnin beleži preko tog pisma. hitno. dama, u idućem, pismu, protestuje što su za njene cipele, burgundske, uzeli dvadeset i pet funti. mnogo je. ipak, kaže, šalje ček, ali ga nema u pismu. kako da knjiži, to? a traži, međutim, i krokodil. i want the crocodile too. tako kaže. mora joj napisati dirljivo pismo. iduće pismo je od jedne čuvene glumice, koju zna, iz novina. ima sekretaricu. dužna im je 88 18 0. već davno. nije platila. a sad, šalje ček na 50. ono što je rjepnina zadivilo, bio je stil, kojim je to pismo napisano. pojavio se, kaže, ček na 88. milo joj je da pošalje 50. račun je, kaže, izišao, na svetlost dana. kako je to lepo rečeno. kao da su išle u školu venecijskih poklisara. the enclosed account has came to light. kako da knjiži to? u podrumu, gdje je svetlost dana tako retka? na svakom pismu ime i adresa, na čelu. na idućem pismu bila je. kremlin house. dama, koja odatle piše, tuži se, da su joj nove cipele tesne i moli ih, ako je moguće, da joj te cipele prodadu. ako ne mogu, treba da ih prošire, na kalupu. da joj jave koliko su dobili za taj par. obukla ih je svega jedanput. ako ne mogu da ih prodadu, neka ih šire, ali, u tom slučaju, potrebno je, zaista, da ih jako prošire. but it needs really a very big stretch. rjepnin nije mario, ni za golicave, skaradne priče, a ni za prostačke reči, ali, i nehotice, pomišlja, i kao da već čuje, kako će talijan i robinson, da govore o tom pismu. robinson će, ozbiljno, hladno, da preda te cipele, i pismo, talijanu, i da mu kaže, kao da je pastor na predikaonici u anglikanskoj crkvi. sinjor zuki, proširite ovu damu, ali, potrebno je jedno jako proširenje. talijan će, tobože, zamišljen, da odgovori. hoću, hoću. odneću te cipelice lično. ono što je zaprepastilo rjepnina, pri tom, nisu bile te glupe šale, u podrumu, nego adresa, na koju treba da piše odgovor, na to pismo. kremlj. tome se u londonu zaista nije nadao. seća se kako mu je njegov prethodnik pričao, da te otmene dame, uvek, nađu, nešto da se tuže. na nove cipele. a katkad je dovoljno da ih dobro povuče, za vrh čarape, pa da sve bude u redu. dama, u idućem pismu, piše tužno. vraća tesne cipele. nosiće, kaže, stare tri godine. my three year olds, kaže. račun za nove, od crnog krokodila, odbija da plati. iduća je na letovanju u kornvalu. lady diana abdy. zadovoljna je i piše mu lepo. na idućem računu piše, rukom njegovog prethodnika. mušterija je otputovala u kinu. očekujem je uskoro. nije zgoreg, ni iduće pismo. burgundijske su savršene. simply perfect. šalje i drugi par, da ga oprave, tako. medutim, što se tiče crnih, od krokodila, sa njima stvar stoji ovako. desna se ljulja, pri hodu. peta joj se ispupčava. leva još uvek klizi, pri hodu, a obe su teške. šta da se radi? šta da se radi? neka joj telefonira. southport. br. 67021. robinson mu je, na tom, pismu, napisao, oštro, da telefonira, lično. rukopis robinsonov liči na djenikinov. mnogo je gore, ono, što mu u idućem pismu kažu. neko je, valjda kćer robinsonova, dok je on bio u bolnici, pogrešio. račun je poslat na adresu druge dame, dveju dama, koje nose isto ime. radi se o supruzi jednog lorda. možda i razvodu? mušterija moli da je već jednom poštede računa, koji, na njeno ime, i tu adresu, stiže. nje, kaže, nema više u tom dvorcu. rjepnin uplašeno ostavlja to pismo na stranu. za tako nešto leon klod izbacuje na ulicu. mene tamo više nema, piše ta dama u pismu. kao da postoji neki njegov anđeo, čuvar, u kojeg je kao dete verovao dama, u idućem pismu, obasipa ga komplimentima, za cipelice od crnog krokodila, koje su joj poslate u nikoziju, na kipru. njen kalup, kaže, imaju, kod njih, u brislu, neka joj još dva takva para pošalju. plaća preko svoje banke u parizu. o, madam valieri, čujem kako onda mrmlja neko, o, madam valieri, vi tam v kipre, a ja zdes v londone. peremeščenaja persona, da, da. slava bogu. peremeščenih botinki njet. persona peremeščenih, da, da. oh, madam valieri. pa kao da se neki nečastivi pojavio, u podrumu, posle tog pisma se nižu, nekoliko pisama, onih, koji uživaju u crnom krokodilu. helena, duchess of manchester, šalje im veliki ček. rjepnin udari na račun potvrdu. i adresu. 55, grosvenor house. u pet idućih pisama uvek nalazi i ček. uz komplimente novom modelu u crnom krokodilu. na žalost, ni to nije trajalo dugo. kao da se nalazi na nekom, guliverovom, putovanju, već u idućem pismu, supruga jednog lorda, preti, da će doći da se obračuna, lično. upropastili su joj kožu, za tri para. njenu, kaže, kožu. her own skin. doći će 20. novembra u radnju. u utorak. rjepnin onda, zbunjen, beleži to u kalendar, ali se čudi. niti su oni otvoreni 20. novembra, niti je 20. utorak. a pita se i kakvu je to kožu dala? piše. njenu. posle toga, međutim, prepiska postaje sve zamršenija, sa tim damama, kao u nekom opštem vrtlogu, jer imaju po nekoliko imena, koja su isto lice, a u računima, bar po imenu, nekoliko. mrs. bucknell, na primer, bila je u knjigama, pre toga, mrs. drumond, zatim,mrs. drumond payne,tako, da je robinson u računima napravio veliko zamešateljstvo. grofica san elia bila je, pre toga, na istom računu. mrs. hodum, a pre toga. mrs. maes, a pre toga, madame villeneuve, a pre toga, madame premosel, a pre toga. vorontzov. perno je sve to pobrkao. kao da je reč o nekoliko udadbi? nekoliko brakova? možda i obrnutim redom? rjepnin se više ne raspoznaje u tim računima. hvata se za glavu, očajno. kako će sad da knjiži sve to? je li zato došao u london, je li zato propalo rusko carstvo, da bi, baš on, došao da knjiži to, u tom podrumu? jesu li zato bili ratovi, toliki mrtvi, da sve to prođe, i ostane on, sa tim računima u podrumu? kakvim pravom mešaju oni te svoje crne krokodile, u život, i brak, tih dama, u takvom neredu? a muževi tih dama, gde su sad? da li je po njih došla bila smrt? jesu li mrtvi? smert? silnodejstvujušča smert? čujem kako neko, u londonu, mrmlja. rjepnin onda čita još, dvatri pisma, žurno, a iduća ostavlja, u stranu. baronica rotschild ima samo opravku peta. na računu, vrlo otmene, gospode bentinck cavendish, perno je napisao, svojeručno, pričekati. razvod. sept. 3. 1947. otkud je znao? na računu gospode maglionenapisao je. zadržati. ukradene su joj cipele u hotelu. tania sharman kaže da je poslednji par bio beznadežan. the last pair have been hopeless. ona mu piše iz hotela ritz. nedaleko. tania, tania, koliko stvari ima na svetu, koje su takve? hopeless. rjepnin onda kaže sebi, da je, za danas, to, dosta. uzima ono što mu žena meće u kutiju, da ponese, za ručak. jaja. sir, med. peksimit. uostalom, i to je mnogo. odvikao se od jela. sve to mu se čini tako besmisleno. sve što se sa njim zbiva, tako ludo. ko ga je doveo u taj podrum? njegova sudbina? djenikin? revolucija? bog? barlov je imao pravo, ovakav život ne vredi živeti. kome koristi on? londonu? posle nekoliko trenutaka čuo je da neko, gore, u radnji, sa ulice, otvara vrata. neko se, prvi, vraća. poznao je te lake korake. to je mis mun. ona silazi u podrum kod njega. vidi je na stepeništu, kao u katakombi, a promaja joj zadiže plisiranu suknjicu. mila mu je. to ne znači, međutim, da je požudno gleda. da bi je rado imao. ne privlači ga koit u podrumu, ni kad bi bio ponuđen. to je isključeno sad u njegovom životu. čudi se samo što ga, tako milo gleda danas. pre je bila tako hladna. a sad su joj oči, kad mu pride, širom otvorene. gleda ga pravo u zenice. prilazi mu, sa rukom koja stiska, među kolena, suknju. kaže. šta vam se desilo? izgledate tako bled i tužan. pošto joj on odgovara hladno, a čak se i ne diže sa svog tronošca, ona mu prilazi sa leđa, i spušta, nekoliko papirića, na sto, pred njim, a radi to kao da želi, da ga zagrli, oko vrata. osetio je na svom desnom ramenu, kao neke tople golubove, opet, njene grudi. pita se, namršten, što to sve treba da znači? pita je šta bi želela? ona se izvija pred njim i naslanja, na sto, pred njim, sasvim blizu. pokazuje prstom te papiriće i kaže tiho. molim vas da primetite moju prodaju. ona, i sandra, počele su bile da dobijaju funtu, za svaki par od crnog krokodila, prodat iz njihovih ruku. tobože njihovom zaslugom. u radnji nije bilo nikoga. kroz prozor, u asfaltu ulice, pada, na njih, neka prašnjava, zelena, mutna, svetlost. početkom oktobra meseca, te godine, rjepnin je morao da primi i jedan poziv. poziv lekara krilova, koji ga je pozvao u bolnicu, čak na drugoj obali, preko temze, da mu skine gips sa noge. taj lekar, koga je bio upoznao u kornualiji, radio je u jednoj bolnici, koja je bila nedaleko od trga, koji je raskrsnica u londonu, a nosi ime. elefant i kula elephant castle, valjda po nekoj, indijskoj šahovskoj igri, nekog maharadže? krilov čije je ime u londonu bilo skraćeno, ovako. mister krill imao je kuću, to jest njegova žena, engleskinja, imala je kuću, u blizini te bolnice, gde joj je muž radio. rjepnin je, tog dana, uveče, pošao iz radnje, da prede preko temze, ispod temze, u podzemnoj železnici. napolju je rominjala kiša. iako ga je njegova žena molila, da, bar tog dana, za tu posetu, uzme taksi, rjepnin je pošao pešice, do obližnje stanice podzemne železnice. stideo se da troši novac svoje žene, koji sad dobija od tetke u americi, marije petrovne, najmlađe sestre princeze mirski. gegucao je iz radnje, poštapajući se, a gvozdena uzengija, ispod gipsa, pod petom njegove leve noge, klizi. poneki prolaznik, na trotoaru, pogleda ga, za trenut, začuđen. gungula je velika, pri ulazu u stanicu trafalgar, čekaju dugi redovi, strpljivo, pa čeka i on. kiše, londonske, koje je, isprva, mrzeo, postale su mu drage, tako reći. oseća na licu kapi kiše kao neka, hladna, zrna bisera. kad je sunčan dan, a ti su retki, silazi u podrum, željan sunca, tužno. kad je kiša, svi mu se prolaznici čine bliži. teškoće ima u hodu još samo, pri prelasku ulice. london je tih, prvih, godina mira, posle rata, pokušavao, da u svoj užasan saobraćaj, unese malo reda i pameti. u podzemne stanice, međutim, predveče, silaze ogromne mase, ljudi i žena, pa je saobraćaj sve haotičniji. stanice spuštaju, gvozdene kapije, kao rešetke za zveri, a neki, ogromni, policajci, pokušavaju, da zadrže i raspodele, gomile koje nailaze kao okeanski talasi. roditelji dižu decu na ramena. a vrata vagona, dole, pod zemljom, trude se, obično, i sama, da se zatvore, automatski, ali, svaki put, treba još jedna leđa, još jednu cipelu, još jednu nogu, čoveka, ženu, uvući, ugurati. noga u gipsu, napravila je bila tog rusa, umornim, mrzovoljnim, namrštenim čovekom, kome se i taj saobraćaj, i ta masa, koja se vraća sa posla, čine, ludi. ponavlja se, dva puta dnevno, kao da se london, jednom, ujutru, naguta ljudi, pa ih, uveče, povrati. nikakve veze, između te, ogromne varoši i njegovog bića, i misli, i patnje, nema. stvarnost i on vidi, ali je za njega kao neki san, u glavi. ? london je iscrtao ulice, kao da se pretvaraju u zebre u africi, a gomile se vraćaju sa rada, i odlaze na spavanje, kao u nekoj retiradi generala kuropatkina, ili ofanzivi brusilova, ali, sve to, ništa ne pomaže. možda, da je sad u rusiji, da bi osećao neki smisao svojih pokreta, osećaja, misli, ali ih ne oseća, ovde, jer mu se, u stvarnosti, čini sve nestvarno, i što namerava, i što radi, i kud ide. insekt je, u nekom ružnom snu. ćopa. ne zna šta ga čeka, kad budu gips skinuli. zna samo da treba da bude, kod krilova, u sedam sati. pred stanicom podzemnih železnica ima, sad, u londonu, sto, dvesta, osamsto, ko zna koliko hiljada ljudi i žena, a svi čekaju, kao i on, sa strpljenjem kakvo imaju samo englezi. da gomilama, koje čekaju,valjda, bude lakše, uvek se, pred tim stanicama, i bioskopima, nađu neki, ulični pevači, koji krešte kao derviši. a katkad, i neki, ostareli, valjda cirkuski, gimnastičari, koji, na asfaltu, dube na glavi. pored njih je, na trotoaru, njihov šešir, u koji im se baca, peni. rjepnin posmatra jednog, takvog čoveka, koji dubi, pa se smeška, i kaže samom sebi, da bi, i on, na kraju krajeva, tako, mogao nasušni hleb da zaradi. ali osećaj, da je, za njega, sve to samo san, i dalje ga muči. kroz satdva, i taj london će nestati, pa će se smiriti. nestaće te strašne mase pod zemlju i otići kući, a samo će, po glavnim ulicama, teći reka svetiljki auta, u mraku. u sporednim ulicama počeće zavijanje, silovanih mačaka, a noćni će čuvari obilaziti vrata i izloge radnji, osvetljavati, ručnim lampama, brave, pa ako je sve u redu, nastaviti svoju noćnu šetnju, kao crne aveti. u odbranu privatne svojine. svetinje, u londonu. ostaće budan samo nelson, a u parizu, napoleon. čovek koji je spavao sa stotinu žena, do kraja, a vodio, u smrt, stotine hiljade francuza, koji su se derali. alons enfants de la patrie. stigli su do moskve. pa? je li bio okupan i namirisan i ufitiljen, ili nije? u čemu je veličina tog cara? koga sve nije sahranio? kud sve nije otišao? u šta se sve nije mešao? šta sve nije brbljao? code napoleon? merde. spomenik palim u krimskom ratu, kao i nelson, na visokom stubu, svaki put, kad bi taj rus, prošao kraj njih, izlazeći iz svog podruma, i odlazeći kući, razdražili bi ga i naveli da, ćutke, počne da grdi tog francuskog cara. zašto? ni sam nije znao zašto. pri pomisli na cara nikolaja, ubrzao bi korake, kao da želi da pobegne od njegove lešine, ali za napoleona nema milosti. smeje mu se. prezire ga. žene, žene, žene. spomenici, u londonu, svaki put ga razdraže. zbog tih velikih ljudi, on ima da ćopa i geguca, oko njih, a, sa njima, i svi ovi, što silaze u podzemlje. trebalo mu je dobrih četvrt sata, dok je stigao do vagona, u podzemlju, a još četvrt sata, do stanice sa tim čudnim imenom. elefanta i kule. a dok je temza tekla iznad njega, na površini zemlje, uspeo je da prekine te lude misli, koje su mu padale na pamet, svaki put, kad bi ugledao spomenik krimskog rata. počinjale su, uvek, pri pomisli na jednu radnju, koja nije bila daleko od njegovog podruma. iz te radnje, napoleon je dobijao burmut, za šmrkanje, i kad je bio, kao neki okovani prometej, rob, na ostrvu svete jelene. englezi su dozvolili izvoz burmuta za imperatora? elefent i kula? liftovi na toj stanici teški su i gvozdeni. zastareli, jako, a dižu na površinu ulice, lagano, kao da oklevaju. niko ne govori i svi, u liftu, ćute. svet se iz tog lifta razilazi bez reči. to je siromašni, radnički, kraj. preko temze, u londonu, ima jedan, sasvim različit, svet. kao između dve strane jedne iste medalje, postoji ta čudnovata razlika, u svakoj zemlji, u glavnim gradovima koji na rekama leže. ona druga obala, uvek je siromašnija, mračnija, ali i srdačnija. čovek, koga pita, kako će da stigne, najbrže, do kuće, lekareve kaže mu adresu, smeje se. pokazuje mu rukom kuće. tamo je. nema više od sto koraka. kuća lekareva, to jest kuća njegove žene, bila je, zaista tu, blizu, prekoputa jednog parka, kraj bolnice. bila je skromna kuća, na sprat, kao što su bile i okolne, sa bašticom pred kućom. betoniran puteljak vodio je u kuću, do stepenica pred vratima, na kojima je pisalo. mr. krill. m. d. a sitnijim slovima, uz to, i ovo. 5 7. kad je ušao u čekaonicu lekara, rjepnin je bio, neprijatno, iznenađen. bila je mala, zagušljiva, a puna, iako je bilo prošlo sedam sati, bolesnika, ljudi i žena, i dece. taj svet je bio tako različit, od sveta, u kom je nekad, pa i sad, u svojoj sirotinji, živeo. tako različit od one druge obale londona. to su bile neke ružne, jadne, zapuštene, žene, sa licem poružnjalim od patnje, prostote, pa i pijanke. valjda jedine utehe? to su bila neka, podbula, lica bolesnica, a kad bi neka, među tim ženama, ustala, da pripali cigaretu, rjepnin je morao zapaziti strašnu rasklimatanost nogu i kukova, podnadulih nogu. ljudi su sedeli oko njega, sa vidnim čirevima, i egzemima, i ranama. na pognutim glavama, i šakama. razgovaralo se, tiho. tek kad je jedna od tih žena, prolazeći, pored rjepnina, zabatrgala se, preko njegove noge, pa mu sela u krilo, začu se neki, tihi, smeh. a rjepnin, to veče, dugo nije mogao da zaboravi njeno lice, i, njen uplašen pogled, kroz velike naočari. za sve to vreme, rjepnin je bio predmet opšte pažnje. bio je neočekivan među njima. iako se on trudio da, mirno, čeka, i ljubazno propušta svakog pored sebe, video je da ga posmatraju, kao da je neki mandarin. vrata, koja su uvodila u lekarevu sobu, otvarala bi se svaki čas, pa bi se, iza njih, pojavio, kao neka avet, krilov, okrenut leđima, i začuo bi se njegov glas. idući. next bio je ogroman u belom halatu. rjepnin je strpljivo čekao da i na njega dođe red. cela čekaonica mirisala je na dezinfektant. valjda i zidovi? na zidu su bili plakati osiguravajućih društava, lekarija, i bolnica. krilov ga je primetio, tek posle dobrih pola sata. izvinjavao se. bio je, vidno, umoran i neveseo. bio je ogroman u belom mantilu. rjepnin je bio zaboravio koliki je taj rus. krilov je, pre nego što je rjepnina odveo, preko puta, u bolnicu, odveo rjepnina, preko hodnika u svoj, privatan stan. hoće, kaže, da rjepninu pokaže svoju decu. telefonom je, sa sprata, pozvao dole, i svoju ženu. ona želi da vidi rjepnina, čije je odsustvo, u kornualiji, koje je tako lepo počelo, tako ružno prekinuto. želi da obnove njihovo poznanstvo, a želi i da upozna nađu. hoće da popiju čaj, zajedno. odveo je rjepnina u salon, kako reče, i ponudio ga pićem. otišao je da dovede decu. na fotelju, na koju je bio ponudio rjepnina da sedne, kad je lekar okrenuo leda, skočio je, brže bolje, jedan, uhranjen, žuti mačak. već posle dvatri minuta, sa sprata je doletela, kao neka ubačena, paunica, iz nekog, provincijskog, engleskog, teatra, gospođa krilov. zdravstvujte. kaže rjepninu, pocrvenevši, do ušiju. pruža mu ruku, stojeći na jednoj nozi. klikće. tako se raduje da ga, opet, vidi. ta njegova nezgoda, sa nogom, prekinula je njihovo poznanstvo, u kornualiji, koje je tek bilo počelo. htela je da mu pokaže, ona, celu obalu, a naročito, samo za njih dvoje, dvor kralja artura, koji je bio pozornica tristanove, grešne ljubavi. seća li se da ga je zvala na izlet, u truro? gde je provela detinjstvo. zašto nije hteo, u truro? piter tamo odlazi u bolnicu, za vreme letnjeg odmora. njeni su roditelji bili u francuskoj. a njena deca, kod njene sestre. bila je sama u roditeljskoj kući. ne voli da bude sama. bilo bi tako lepo, na izletu, u truro. čula je da je, već dvadeset i šest godina, u braku? its hopeless. zašto nije doveo i nađu? ta njegova supruga, koju je toliko želela da upozna, nije ljubazna na telefonu. njoj se čini hladna žena. gospođa krilov se, kad, to reče, glasno nasmeja. nudila je rjepnina cigaretom, iako joj je, već u kornualiji, toliko puta, rekao, da ne puši. rjepninu je, već u kornualiji, bila dosadna. priznavao je sebi, već od prvog dana, da je to žena lepog stasa, ali glupavog lica, a naročito ga je razdražilo, to, da se, tako brzo, nudi. o njoj, se, u hotelu krim, mrmljalo, da predvodi, na obali, u vodi, na izletima, pri igri, u baru gospode foi, čitavu povorku kavaljera, bjelajeva, sorokina, dva poljaka, i nekoliko mladih avijatičara, sa obližnjeg aerodroma, ali je ona, kad bi neku takvu aluziju čula, protestvovala, glasno. a dodavala, tiše, da se jedanput živi. rjepnin je bio, već u komualiji, primetio da je, svakako, bar deset, a verovatno i dvadeset, godina, mlađa, od muža. hvalila se, nekoliko puta, i pred njim, na plaži, milujući svoje, vanredne, kukove, da je bila šampion klizanja na ledu, u ričmondu, a dodavala je, srdito, da bi to opet mogla, i sad, biti, kad joj to, muž, ne bi branio. sad, u londonu, ona se činila, još mlađa, nego u kornualiji, a gledala ga je, svojim tamnim očima, smešno, izazivački. pružila mu je ruku, nežno, srdačno, kao da su, i sad, na obali okeana, a ne u njenoj kući. stoji čvrsto, pred njim, a kad joj raspletena, crna kosa pada na lice, na čelo, pod njenom bujnom kosom ostaje vidno samo jedno, tamno oko, kao da strelja. u senci te kose, i njeno lice, krupno, kao u krava, nestaje, a toplota njenog tela je tolika, da se oseća kad seda pored rjepnina, zadižući suknju, do iznad kolena. ponavlja, da želi da upozna nađu. krilov nema vremena, ni za posete. njega iskorišćuju, i bolesnici, i u bolnici. ne plaćaju, tako reći, ništa, a dolaze, i dovode ih, za svaku sitnicu. katkad mu pacijente donose, pred vrata, i noću. ne ume da se brani. rusi, njoj se čini, uopšte, i ne znaju da se brane. na letovanju, međutim, bilo je divno. seća li se? da ta njegova peta nije prsla, ona bi ga bila vodila, na lep, izlet. gospoda foi, ima kuću, i ovde, na obali, u varošici foukstn. mogli bi da je posete, sa nađom. hladno je za plivanje, ali divno za jedrilice. ona, sad, opet, ima da gleda u sto usta, i hiljadu kvarnih zubi, iz dana u dan. katkad joj se, uveče, čini, da je london neka, velika, ajkula, sa ljudskim zubima, koja zija na nju. zašto njegova supruga trpi tu čudnovatu bradu, koju nosi? kad bi je skinuo, bio bi još deset godina mladi. njena prijateljica, iz kornualije, marjory, pita za njega. ima li šta novo o princu nikoli? any news about prince nicholas? sve se može o engleskinjama reći, samo ne, da su brbljive, pa se ta brbljivost gospođe krilov, rjepninu čini sasvim smešna. nije ni slutio da ta žena brblja, toliko, samo zato, što ga je bila željna u kornualiji, a oseća da su nešto, zauvek, propustili. ta večna zauzetost njena, i njenog muža, to njeno zubarstvo, svaki dan, kaže gospođa krilov, zagledana u rjepnina, čini joj se, kao pravo ropstvo, u londonu. izlaze retko. ona ima sve ploče tristana. krilov, uveče, kad ih ona sluša, zaspi. krilov je onda doveo svoju decu. bio je sav kao izmenjen. vedar, nasmejan, radostan. miluje, deci, kosu, dok ih predstavlja rjepninu. mati ih, međutim, posmatra, očigledno, sa dosadom. deca, valjda i nisu željna, ni očarana, da ih pokazuju stranom čoveku, pa je devojčica, koja je počela da se otima, iz očevih ruku, pa, i kad je rjepnin pružio prema njoj ruku, htela da se skrije. a zatim joj zadrhtaše usne i, krijući se iza matere, poče glasno da jeca. njen brat, malo stariji, prišao je, mirno, nepoznatom čoveku, odstojao malo pred njim, zagledan u rjepnina, a zatim je metnuo prst u usta i okrenuo od njega glavu. rjepnin čuje, kako krilov kaže, opet, nabustio, da imaju samo to dvoje. a čuje i kako gospođa krilov, sa podsmehom, dodaje, da rusi, izgleda, mere ljubav, i sreću, brojem dece, kao da je to sreća u braku. njoj se čini, da je to, prosto, ropstvo žene. njoj se ta preterana ljubav, prema deci, čini smešna. zaboravljaju da imaju ženu. krilov zaboravlja, da ona provodi dan u društvu pokvarenih zuba. krilov je, namršten, ćutao. zatim je, polako, odveo decu. čulo se kako se deca, odlazeći na sprat, veselo smeju i igraju. deca su odvedena da spavaju. kad ostadoše sami, gospoda krilov, iznenada, gasi cigaretu, i priđe, brzo, jednom malom stolu. izvadila je neki svežanj papira, vezan plavom vrpcom. to su, reče, fotografije, sa klizanja na ledu, kad je bila šampion, u ričmondu, a pored toga i snimci sa letovanja njihovog, u kornualiji, koje je snimio kepten bjelajev. želela je da ih pokaže rjepninu. zna da nije lepa. sela je na ivicu fotelje, u kojoj je rjepnin sedeo, tako blizu, da se on trže. redala mu je fotografije, u krilo. ovo je klizačica, kad je proglašena za šampionku u ričmondu. ovo, kad izlazi iz mora. ovo, kad skače, glavačke, u talase, u sntmaugnu. ovo je, gde stoji na obali, ispod dvora kralja artura i tristana. rjepnin je, iznenađen, i zbunjen, ponavljao, da je to divno. wonderful. to je nesumnjivo bila ista ta žena, koja je, sad, sedela pored njega, tako blizu, u svojoj kući, u londonu, isto to lice, isti ti kukovi, isto to telo, ali je, ipak, na tim fotografijama, bila tako različita, kao da se redaju iz ruke nekog mađioničara, koji je bio u kornualiji. nije se radilo o nekom retuširanju. nego, prosto, o svetlosti sunca i senkama stena. oči, tamne, bile su još krupnije, telo još lepše, privlačnije, iako je imala tu, veliku, glavu. igrala je, tako reći, duž okeana, na obali, kao što su, valjda, trčale bahantkinje, duž obale. a na jednoj slici bila je poklekla, pred sorokinom, kao da je sorokin ahil, koji ubija amazonu. na jednoj slici stajala je, sa šakama stisnutim među kolena, kao da se brani, od nekog labuda. da li pod uticajem sunca, da li preobražena od mora, ali, očigledno, razbludna, željna. činilo mu se da tu ženu nije, u kornualiji, bio, ni video. a u sebi je osećao da mu ona, pokazuje te slike, zato, da bi mu se ponudila, i u londonu. ona je bila, opet, zapalila cigaretu. nije skidala oči sa njega. zatim je, iznenada, polako, pokupila te fotografije i vratila ih je u stočić, ćutke. tek kad je, i rjepnin, potpuno ućutao, ona ponovi, da joj je žao, što nije hteo da pode sa njom, na izlet, u truro. kad se krilov vratio, rekao je, da je telefonirao u bolnicu i da je sve spremno, za skidanje gispa, sa noge rjepninove. treba da pođu, da svrše tu sitnicu. uzeće kola. gospođa krilov onda reče, da će ih, ona, odvesti u bolnicu, a zatim otići u klub poljaka, gde je fojovi i bjelajev čekaju. idući kroz hodnik, sa rjepninom, ona mu reče, da, sad, zna, put, do njene kuće, pa se nada da će, drugi put, dovesti i suprugu. ona ima njegov telefon. javiće mu se u radnju, gde je čula da se nalazi svaki dan, kao ona u svojoj ordinaciji zubara. i on bi trebao da se seti da se jedanput živi. smejala se glasno. iako je bolnica bila na, valjda, samo sto koraka od lekareve kuće, gospoda krilov, odvezla je rjepnina i krilova, u bolnicu, svojim malim kolima, boje sladoleda. u bolnici, krilov je odvezao rjepnina, liftom, na drugi sprat. bio je turoban. i on je ponovio nadu da će rjepnin, drugi put, dovesti i svoju suprugu, u posetu. sad, kako reče podrugljivo, pošto je upoznat, sa sekretarom udruženja zubara u londonu, borcem za ženska prava u braku. rjepnin je bio zaprepašćen kad lekar dodade da je, danas, u njegovoj kući, za posetu, bilo malo nezgodono. on je sa ženom imao malu scenu. troši mnogo čaja, a njegova žena, iako je engleskinja, malo, pa je rešila da podele čaj, u jednu, njegovu, i jednu, njenu, kutiju. još gore je sa šećerom u braku. žena mu prebacuje da troši i suviše šećera, pa je, i to, podelila. katkad mu se čini, da, njegova žena, nije samo štediša, nego i nije ona žena koju je upoznao, kad su se zavoleli. rjepnin je, u toj poseti, pa i sad još, kad je, sa svojim sunarodnikom, ostao nasamo, bio ćutljiv. svemu tome se nije nadao. učinilo mu se, u kornualiji, da žive u sretnom braku. krilov i rjepnin čekali su, zatim, nekoliko minuta, u jednoj maloj čekaonici, dok je bolničarka pripremala operacioni sto, i rendgenske snimke rjepninovog članka, koje je krilov, iz kornualije, bio doneo u london. rjepnin je rekao nekoliko reči divljenja, za lekarevog bračnog druga i nekoliko ljubaznih pitanja, o deci koju je upoznao. krilov je sedeo pred njim turobno. imao je svoju, englesku, lulu, u ustima, koju je grickao, ali nije pušio. pričao je rjepninu, mrmljajući, o operaciji, koja će biti potrebna, prema njegovom mišljenju, i, kako je, to, sitnica. za svaki slučaj on je, za rjepnina, osigurao već postelju. rjepnin je tek sad pogledao bolje tog čoveka, koga je bio, u kornualiji, video i posmatrao tako nehatno. pred njim je sad sedeo krilov koji je bio turoban i miran kao da, malo pre, nije predstavljao, u svojoj kući, ni svoju ženu, ni svoju decu. otežao, pocrneo u licu, prosed, sa licem čoveka koji je, stalno, imao u očima neku setu. krilov je imao, u londonu, sad, čitave naslage otvrdlih mišića, i kostiju, na licu. kosa mu je bila začešljana, ali više sa desnih, nego levih, slepoočnica, tako da se činio otromboljen, dobroćudno. medutim, na tom licu ruskog mužika, rjepninu se činilo, da, sad, ima i jedna crta gorčine, i, zla, srdžbe, koja je stalna, i vidna, u njegovim obrvama, neobično tankim, i neobično crnim. rjepnin ga je, dugo, posmatrao, i, jedino što je bilo još veselo na krilovu, prema njegovom mišljenju, bilo je, da je imao neke krive, crne, neobično tanke, brčiće, iznad detinjastih usana napućenih, srdito. nad podvaljkom imao je crnu, leptirmašnu, koja mu se bila nakrivila. rjepnin se beše, dugo, ćutke, zagledao u to lice, jer mu se činilo sasvim promenjeno. nije bilo ono, kakvog ga se, iz kornualije, sećao. pričao je, o tveru, i ratu, i pomenuo i nađu. o njenom ocu, generalu, za vreme prvog svetskog rata, kaže, mnogo je lepog slušao. što se njega tiče, dodade, iznenada, on žali što u tom ratu nije smrt našao. rjepnin, koji je tog dana, pri toj poseti, hotimice, mnogo ćutao, imao je sad već osećaj, da taj čovek, koji ima ženu, decu, kuću, u londonu, nije nimalo zadovoljan i sretan, u braku. kao da sve to i nema. kao da je neki ruski glumac, pomisli rjepnin, taj čovek, posle predstave, na pozornici, nema, ni tu ženu, ni tu decu, ni tu kuću, kao da su bili njegovi samo u teatru. i nehotice pogleda u svoju nogu, u gipsu, belu, kao okrečenu, pa mu je bilo milo što je, za lekara, bar tog sunarodnika, našao. ličio je na lekare u njegovom detinjstvu. iz te male čekaonice, u kojoj je sav nameštaj bio zelen, a zid pun slika trkačkih konja, bolničarka u belom, koja je otvorila vrata, odvela je lekara i rjepnina, koji se poštapao, ali koračao sad već lako, u mali operacioni amfiteatar. rjepnin je stajao, obasjan reflektorima, a vrata su se iza njega zatvorila. na hodniku je bio zapazio čitavu karavanu bolničarki, koje su gurale kolica, na gumenim točkićima, i, raznosile, valjda, bolesnicima, večeru. on je ostao sam sa lekarom. tek malo docnije primetio je, iza reflektora, jednu bolničarku. posle, dok je rjepnin, ležao na operacionom stolu, krilov je skidao gips sa rjepninove noge, ogromnim makazama, što je bilo tim više smešno, jer je lekar, za to vreme, pričao, šta se desilo jednom njegovom kolegi, englezu, u sličnoj situaciji, nedavno. skidao je, makazama, gips, pacijentu, a pacijent je ćutao. lekar nije ni primetio da je nogu, cevanicu, prilično, raskrvavio. pacijent je ćutao. išlo se zatim na sud. branilac je smatrao da treba uzeti u obzir, da se to dešava, vrlo, vrlo, retko, a treba uzeti u obzir, i to, da se pacijent, dobro, i suviše dobro, držao, i ćutao. kad je gips bio skinut, krilov je zamolio rjepnina da učini nekoliko koraka, u pravcu vrata. rjepnin je odjahao sa operacionog stola, zakoračio, ali ga je lekar odalamio štapom, tako da je nešto, u članku puklo. razume se da ga krilov nije odalamio. nije ga niko odalamio. nego je nešto, u peti, opet, prslo, tako da je klonuo. bio bi se možda i skljokao, da ga bolničarka nije, brzo, uzela pod ruku, a krilov priskočio. toga se, kaže, bojao, toga se bojao. sad je, ono, što je prvog dana savetovao, svakako, potrebno. bolovi, koje je rjepnin osećao u članku, bili su mali. jedino, što mu je smetalo, bilo je, da ga bolničarka posmatra, bez čakšira, koje je skinuo. bio je pognuo glavu. lekar ga je, međutim, tešio, nabusito. trebalo je, tu petu, taj članak, otvoriti još u kornualiji, odmah posle onog skoka, glavačke, u okean. da zatim sve to zašiju. sad je to neophodno. zašiće to ujutru. a rjepnin, već sad, može ostati u bolnici, ima za njega postelju. trebaće, sutra, samo anesteziju, ne lokalnu nego opštu. da bi mirno radio i mišiće opustio. troškovi, oko toga, biće, mali. nekoliko desetina funti. platiće organizacija. bjelajev mu je to, lično, obećao. ostaće nekoliko dana u postelji, a posle će se malo odmarati, kod kuće. nije to ništa. to je sitnica. rjepnin je i dalje bio ćutljiv. rekao je svega nekoliko reči, kao i pri poseti, privatno, lekaru. sad je bio ispružio nogu i bio se zagledao, ćutke, u svoju petu. smeškao se podrugljivo. zatim, reče, ruski, krilovu. što se tiče tih, nekoliko desetina funti, on ih nema. pomoć komiteta, međutim, koju je krilov pomenuo, ne bi primio, nikako. još manje, kad je to bjelajev obećao. sve što traži sad, od krilova, to je, da mu poruči taksi, da ode kući. a nađi da lekar kaže, da je sve u najlepšem redu. da mu je potreban samo odmor od nekoliko dana, a da će, to, da zaraste, prirodno. on veruje u prirodu. uostalom, toliki ranjenici, na krimu, i, u kerču, ostali su tako. krilov je, kad to ču, stajao pred njim, namršten. nije znao, kaže, da knjaz finansijski stoji tako slabo. svejedno. ne može to ostati, tako. on će gledati da sve troškove, oko toga, u bolnici, prebaci na društvo za prvu pomoć, na otplatu, a to je, budzašta. za sebe, razume se, ne traži, ni peni. rjepnin poče onda da se diže, oslonjen o štap, pa mu reče da njegov običaj nije, da menja svoju odluku, kad je nešto naumio. pokušao je da načini dvatri koraka, oslonjen na štap. nekako je išlo. osećao je da mu se članak nadima, pa je seo. počeo je da se oblači i privukao je, štapom, i obuću od jelenske kože, mekanu, koju je, na jednoj nozi, poslednjih dana, nad gipsom i nosio. bila je velika. smeškao se. uzgred je pitao, krilova. šta misli, šta će biti, ako ostavi nogu, tako, da priroda učini svoje? uzeo je i štap u ruku. da pođe. lekar je pred njim stajao, potišten. brine ga, kaže, jedna koštica, u članku, u rendgenskom snimku, koja je, svakako, naprsla malo. budućnost niko ne zna, pa je, ni lekar, ne predviđa, sigurno. mora, međutim, da opomene rjepnina, ponova. ako to ostavi prirodi, može, može, i da zaraste, čak i da bude čvršće, ali može noga ostati i kraća. može ostati, hrom. pa dobro, uzviknu pacijent, sa podsmehom, usiljenim, sa podrugljivim osmehom, koji je bio uobičajio u londonu, otkad ga je nesreća pratila, već toliko godina, ostaće hrom. i agezilaj je bio hrom, pa mu to nije smetalo da bude veliki vojskovođa u ratu. i timur lenk je bio ćopav, pa mu to nije smetalo da osvaja svet. i bajron je bio hrom, pa je, ipak, i helespont preplivao. da, da, mrmljao je lekar, srdito. knjaz zaboravlja samo da, on, nije, ni agezilaj, ni timur, ni bajron, ne bi mogao biti, ni kad bi pokušao to. da se u njih pretvori. njegova dužnost je da ga, još jednom, opomene. može ostati ćopav i nesposoban, i za posao, koji je morao da primi, u londonu. neka misli malo i na svoju ženu. komitet mu je obećao da će mu platiti, sve troškove, oko toga. to je u redu. rusi su. komitet će biti zaprepašćen, sasvim sigurno, kad čuje, da je i to odbio. taksi mu nije potreban. ima on kola u bolnici. odvešće ga kući. neka razmisli još jednom. neka razmisli do sutra. imaće za njega postelju. neka mu javi šta je rešio. on, uostalom, ima jednog prijatelja, u bolnici middlessex, koji je specijalist baš za tako nešto. a što se tiče nađe, dobro, dobro, lagaće pred njom, iako, pred svojom ženom, nikad nije lagao. kazaće da je sitnica. ponavlja, međutim, da može ostati hrom. neka pomisli šta bi to značilo za njegovu ženu, o kojoj je čuo samo lepo. kao uvek, kad bi mu neko pomenuo ženu, kao uvek kad bi ga u životu postigla neka nesreća, pa je morao da misli, i na svoju ženu, rjepnin bi planuo, kad bi mu neko pomenuo ženu. smeškao se podrugljivo. nije mu poznato, reče, kako bi takva, ženska, pitanja, agezilaj, u koga, na žalost, ni on ne veruje da će se moći pretvoriti, rešavao. sigurni je, međutim, kako bi to timur rešio. imao je harem. a harem bi ćutao. što se tiče tog engleskog lorda, koji je obožavao napoleona, i helespont preplivava, njemu je samo rođena mati prebacivala, da je ćopav, kod žena mu to, nimalo, nije smetalo. imao je mnogo uspeha kod njih, kao i kod grka, iako je o turcima lepše mislio, nego o onima, za koje se borio, i život dao. on je rjepnin, a rjepnini su, svi, smatrali, da žena ima da, sa mužem, deli, i dobro i zlo. svaki bi rjepnin, za svoju ženu, pristao na to, i kad bi nesreća, ženu, postigla. nisu bili tatari. što se njega tiče, on smatra, da treba primiti svoju sudbinu. biće mu, međutim, zahvalan, ako ne kaže nađi istinu, a kaže, i onima, u komitetu, da je sve u redu. da preko toga pređu. njemu je, sad, potreban samo odmor. dandva, da bi se i na ovu nesreću navikao. ide u kupatilo i postelju. san sve leči. lekar je onda raširio ruke, nemoćno, i pristao da odveze rjepnina, kao da se sve to nije zbilo. bolničarka je pomogla rjepninu da prohoda i posmatrala, začuđeno, kako ti rusi odlaze. ništa nije razumela. povratak, sa nogom koja više nije u gipsu, nego se nadima, smirio je, to veče, i tog, tvrdoglavog, rusa, u toj sobi, na sedmom spratu, kućerine, koja nosi ime jedne cvećarke, koja je kralju rodila sina. ime te kućerine, smatralo se, dobra adresa. pošto je bilo postalo očigledno, da rjepnin neće da ga pozove u svoj stan, da ga upozna sa nađom, krilov je bio postojao malo, sa rjepninom, u holu te kućerine, kod lifta, a zatim se oprostio, naburen, i otišao, pognute glave. pri rastanku, neočekivano, rekao je opet rjepninu, da je i njemu dosta, svega, i bolnice, i bolesnika, i londona, i, da bi, da nema tu decu, u londonu, već davno bio otišao u sovjetsku ambasadu, i molio, za dozvolu, da se vrati u tver. kad se lift počeo da penje, uvis, kao u nebesa, lekar je pošao prema izlazu, tako turoban, da je portir pomislio, da je to možda šofer koji je dovezao tog ludog poljaka, ko zna otkud, i, valjda ostao neisplaćen? pitao je krilova, učtivo, da li mu je plaćeno? krilov ga nije udostojio, ni odgovora. kajao se, u sebi, što se, uopšte, umešao u slučaj sa nogom rjepnina. rjepnin je, međutim, na sedmom spratu, stigao u svoj stan, koji mu se, sad, učinio zbilja kao neka ćelija zatvora, već dobro poznata. nade još nije bilo u kući. ona se, od babuške, grafice panove, još nije vratila. rjepnin je seo, u jednu od tri fotelje, u toj, tobože, otmenoj, zgradi, u fotelju kupljenu kod nekog starinara i, ponavljao sebi samom, da je čvrsto rešen, da svoju petu ostavi, tako, da zaraste, kao na psu rana. bio je slomljen, duševno, sasvim. to se, u londonu ljudima često događa, a naziva, frazom. break down. slom, kao što je raspoloženje pre samoubistva. sedeo je, tako, pognute glave, dobrih pola sata. rešio se, da, odsad, odlazi, i takav, sa takvom nogom, na rad, u svoj podrum, pa šta bude. čak mu nije više bilo stalo, ni do krilova. počeo je, zatim, polako, da zbacuje sa sebe odeću i, da, ćopajući, priprema sebi kupku. članak mu je bio naduven, pa se bojao samo, da mu se ne dogodi, da se oklizne, u kupatilu. bojao se i, da nađa ne dozna, šta se kod krilova, zbilo. da će mu noga ostati, kraća, da će ostati, možda, hrom. rešio se i, da prekine poznanstvo sa krilovima. gospoda krilov bila mu je postala dosadna, kao i njeno pokazivanje fotografija. sećao se kako ga je posmatrala, dok mu je dala svoje slike, da ih razgleda. bilo je vidno da mu se nudi. kao kad mu je, u kornualiji, nudila izlet, u truro. ta luda šampionka klizanja na ledu, nije shvatala, da je on, sad, u londonu, još manje željan te uloge, u tuđem braku, koju je pokojni barlov zvao. dorabotnjik. nije ni slutila da, sad, baš ta velika blizina među njima, u londonu, u prisustvu njenog muža, i njegove žene, njih udaljava. a naročito njena deca. to dvoje male dece. a osim toga, trebalo je biti glup, uobražen, pa ne primetiti, šta ona, u toj želji koita, najviše, ceni. on je knjaz. princ. marjory this is prince nicholas. tako ga je predstavila. u kadi, u toploj vodi kupatila, rjepnin je, to veče, postao još smešniji i podrugljiviji, pri razmišljanju o gospodi krilov. njeni pozivi, na izlet, bili su tako providni. uostalom, zaista kakav li je, do đavola, taj truro, gde se rodila i u koji ga je zvala na izlet, u kuću njenih roditelja? muž će biti u bolnici? biće sama? možda je bila, mnogo mlađa od muža, zaželela, na letovanju, nekog nepoznatog, novog, muškarca? uostalom, i napoleon, napoleon, i on je bio željan koita. veliki čovek. rjepnin se setio, kako je bio naredio, da mu se dovede ona lepa glumica, i, kako je ona došla, ali baš u trenutku kad je, veliki čovek, imao, druga posla. sastanak sa ministrima. neka čeka, poručio je veliki čovek. ona je čekala. bilo je hladno u sobi za spavanje, u koju je bila uvedena. ona je protestvovala. neka se svuče, zagrmeo je pobednik kod austerlica. ona se svukla, i legla. čekala je. satima. opet je protestvovala. neka se obuče, zagrmeo je onaj, koji je ušao u moskvu. rjepnin mu to nije oprostio nikada. nekoliko miliona mrtvih bilo je u tim ratovima, ali se rjepnin, u mlakoj vodi kupatila, tresao od smeha, što napoleon, nije imao, za koit, vremena, iako je uzimao žene, željno, kao što pas uzima, kuje. u kadi, rjepninova noga, bar se njemu tako činilo, bila se umirila i splasnula. ležao je, u toploj vodi, sa tim, svojim, čudnim, mislima. izlet u truro? pa dobro, slava bogu, šta bi bilo, baš i da je pošao, sa gospodom krilov, na taj izlet, u truro? valjda tek ne bi, ta crnomanjasta, luda, kornvalka, zastala, već na drumu, negde, u šumarku zelenog borja, usput? rešen, da prekine to poznanstvo, rjepnin je, u to razmišljanje o seksu, uneo opet i neka sećanja, iz detinjstva. sećao se, kako bi, kad bi dolazio, za vreme žetve, u njegovu naberežnjaju, i sedeo kod prozora, pod kojim je bilo jorgovana, morao, i nehotice, začuđen, da posmatra vrapce, koji su se parili, u prašini, ispod prozora. vrabac na vrabici. sekund, dva. u mislima. rjepnin ga pita. gospodine vrapče, zašto tako brzo? monsieur moineau ? napoleon? gospođa krilov, i on, bili bi na tom izletu u truro, kod nje, valjda, popili dvatri viskija? ona bi ponavljala. darling, darling. on, on. rekla bi, posle, možda, da je to bio njen prvi, vanbračni, doživljaj, ali bi, priznala, da se tome, na letovanju, nadala. muž joj smeta. stari. mladost prolazi brzo. a u braku, to, i nije više, to. mlađa je od muža mnogo. godine prolaze brzo. rjepnin onda, u toploj vodi, ne oseća više, uopšte, bolove u članku, i, pomišlja, da će, valjda, ipak proći, i to. a teši se i, da seks kod rusa nije koren svega. uostalom, to je prirodno. puna je, toga, priroda, na svim kontinentima. tako je to, na celom svetu. slava bogu. vrabac i vrabica. brzo, brzo. a pastuv i kobila, samo jednom godišnje? kobila se menja? golub i golubica su to radili, u naberežnjaji, tako nežno, guču, guču. ljube se. guču. gusan i guska rade to, tako svečano. mačak i mačka, uz toliko maukanja, dreke, skandalozno. a kako li radi to medved, koga je, u detinjstvu, voleo? mora biti smešan. a radi to i lav, pa i slon, pa i nilski konj, samo ih nije video. bože moj, koliko koita, na svetu? milion? milijardu? dnevno. koliko koita, ljudi i žena, belih, žutih, crnih, a u americi i crvenih? samo u južnoj. čuje kako mu šapuće, pokojni barlov, u uho. u severnoj ih je beli čovek istrebio. nema više koita, za crvenokošce u koloradu. izumiru. izumiru kao i eskimi. ta misao o eskimima, koji su sad postali lutke nađine, raznežila je rjepnina, pa se rešio da svrši svoju kupku i počne da pregleda papire, koje su mu slali iz radnje, kao i poštu. njegova žena trebala je da se vrati od babuške. već davno. da joj se nije nešto desilo? otresa se tih ružnih misli, koje je, uz sećanje na truro, imao, izlazi iz kupatila, i sprema se, da pregleda papire, koji ga čekaju. hod mu je, međutim, otežao, i on posmatra svoj naduveni članak, brižno. pita se kako će se sve to svršiti? čudna zemlja, u koju je stigao. čudno ostrvo. čudni london. nedaleko od londona, negde, ima neki krug ogromnih stena, za koje se misli, da su ostaci hrama, koji su podigli obožavaoci sunca. a sad? dok su stanovali u predgrađu mil hil, osećao se, bar da živi u polju, gde se proleća čekaju. osećao se, bar sam, samcit, svoj, tuđin, rus, a niko se u njegov život nije mešao. sad su delić londona. pojedinci, među milionima. a to je čudan osećaj, kao da je među robovima, kao da je u ćeliji nekog, ogromnog, zatvora. grafica panova, koja im je našla, volšebno, taj stan, pokušava da mu se meša, ne samo u život, nego i brak. šalje mu neku obuću, kad je čula, da mu je noga u gipsu. želi da vidi tog, tvrdoglavog, čoveka. ima ženu i treba da misli, i brine, o njoj, pre svega. šalje im i konzerve mesa, iz argentine, koje rjepnin vraća. u svojoj glavi, čim ostane sam, rjepnin, sad, sve češće, čuje smeh pokojnog barlova, koji mu šapće da pada, sve niže. trebalo bi ubiti tu voljenu ženu, a posle i sebe. šta još čeka? već je pao, nisko. bas, tres, bas mon prince. to što je on doživeo u londonu, nije metamorfoza. to je poniženje, i farsa, za čoveka koji je potomak anikite rjepnina. farce, mon prince. nađu je rastužilo bilo ne samo to, da je rjepnin, posle povratka iz kornualije, bio, još tužniji, i, da je, sa prezirom, govorio, čak i o lepoti prirode, pa i o ljubavi. istina, on to nije kazivao, jasno, ali je, u nekoliko navrata, rekao, ponešto, ružno, i o ženama. nađa se smejala, dok joj je pričao kakva je gospoda, koja drži taj hotel, u koji su ga, iz londona, poslali. zove se, foi. tako se izgovara. a piše. mrs. fowey. ta ženica ima, dug, dug, struk, a oči žute, kao mače. ne bi čak bila ni ružna, da nije brbljiva. smeje se kao papagaj. udata je za sorokina, koji je, valjda deset godina, mlađi. sve bi to bio podneo, da ga nije opominjala, svaki dan, da za ručak, ne zadocni. svi kontinentalci, ponavljala je, zadocnjavaju, a priznaće, da je to neučtivo. ručak je od jedan do dva. seks je koren svega. to je bio već čuo, jednom, u londonu, od jedne mlade engleskinje, koju je upoznao slučajno, a koja je bolničarka i učenica koledža, koji se zove. bebek. izgovara se bebek, a piše. birkbeck. i ta mala ženica, sa dugačkim strukom znala je tu izreku koja je bila postala izreka godine. pričala mu je, i o nekom filmu, koji je videla u obližnjoj varoši truro. piše se. truro, a izgovara. troerou. film, o nekim pacovima, rčkovima, šta li, koji, svi kreću, jednom godišnje, kao sumanuti na more, preko polja, ravnica, brda, prema okeanu, a kad stignu, skaču, glavačke, u vodu. dave se. da, da, dave se. plivaju, zatim kao lešine po vodi. kao sloj blatišta. izmeta. seks je koren i toga? sex is at the rooth of everything? na ovim ostrvima, ljudi su, nekad, stajali, u gomilama, u očekivanju sunca. sad se, dobrovoljno, javljaju, u ekipe spasilaca utopljenika, i u najstrašnijim burama okeana. izlažu se smrti, za drugoga. ne traže, za to, ništa. more je na dnu svega? otac ga je učio, uveravao, a on mu je poverovao, da će, ovde, naći, nekog njegovog idealnog čoveka. engleza, liberala. on je to izgovarao povišenim glasom. liberala. pa, šta je našao? postaju ljudi samo kad se radi o spasavanju brodova. primili su od osvajača ljubav prema životinjama, pa nisu sačuvali, ni to. normani su uživali u lepoti srna i jelena i kažnjavali smrt srne i košute, spaljivanjem očiju. viljem osvajač je dao, čak i zečevima, slobodu. rjepninje, uplašen da će ostati bez mesta, u svom podrumu, počeo da se sprema, za vodiča, u izletničkim autobusima, kako mu je ordinski preporučivao. nađa to nije znala, pa se čudi zečevima, srnama, jelenima, koji skaču u muževljevom razgovoru. ona se bila taman obradovala, što je uspela, da ga pošalje na obalu okeana, i, da se vratio pocrneo od sunca, svež, snažan, iako mu je ta tetiva pukla, ali je rjepnin osećao nešto, što ona nije znala, i, što joj nije rekao. tamo, na obali okeana, u kornualiji, pored ostalog, prvi put je osećao, da stari. u ogledalima, on je, još uvek, bio kao neki portret, kopija, francuskih, kraljeva, sa crnom bradom, ili kao slika talijanskih asasina, visok, orlovskog nosa, crnih očiju, koje su gorele, kao da u njima ima žeravica. ali kad bi okrenuo glavu, od ogledala, to lice je postajalo bledo lice, visokog čela, umornih usta, lice jednog snuždenog čoveka. sve je uzalud. od dana izlaska iz rusije, on je samo svoja senka. vozili bi ga eto i na kolicima, lagano, kraj brzih lokomotiva na stanici. ima da vek provede u podrumu nekih sedlara, i obućara, i smradu kalupa, i ljudskih tabana, i đonova? svetli su samo oni. trenuci, sad, u njegovom životu, u londonu, kad mu se, u mislima, pojavi njegova naberežnjaja. to je omiljeno selo i imanje njegove matere, koje mu je poklonila, kad ga je otac vratio iz pariza i odveo kod sazonova. mirno je tamo proticala široka, široka volga. svi ti ruski emigranti vraćali su se, svaki dan, na časdva, u mislima, u svoju zemlju. rjepnin je, posle svog povratka iz kornualije, bio zbacio sa sebe i zakone lepog ponašanja, junkera, aristokrate, ruskih kneževa, i prema strancima, pa i prema sunarodnicima. trudio se jedino da to ne primeti i nađa. počeo je da govori i čudnim, laganim, jezikom, mužika, i da zemljoradnju ističe kao najviši oblik ljudskog života, rada, i sreće. bio je smešan, ali se nađa trudila da to ne primeti. ona mu se smejala, u sebi, kad bi on, uzdišući, uzviknuo. naberežnjaja maja. njegov otac, angloman, poštovani član carske dume, učio ga je, da je, ideal države. engleska. ideal čoveka. englez, liberal. rjepnin je, međutim, sad, hvalio život svojih mužika, sećao se konja, žita, žetve, jeseni, bulki. letovanje, po selima njegove matere, trajalo je godinama. život u sankt petersburgu i parizu, kratko. otuda je, u njemu, rusko, selo, bilo neko gnezdo, u srcu, u kom tice pevaju, a sankt petersburg, samo neki bal, u kom se sve vrtelo. car, generali, grafovi, rjepnini, lepotice, koje je tek bio počeo da osvaja. kad bi se, u mislima, međutim, preselio u naberežnjaju, sve bi bilo dobro i lepo, kao što je letnje veče i zalazak sunca, u volgu. nešto svetlo. ruska pesma, pa i ruske seljanke, koje su, u njegovoj glavi, uzvikivale, njegovo ime, kao da ga zovu, bar mu se tako činilo, stizale su do njega, i u tuđini, kao ispružene ruke u zagrljaj. bilo je smešno. nađa mu se čudila, jer su, ustvari, oboje taj život, to selo, te mužike, znali samo, kao kroz dogled u teatru. ipak bi ućutala, sa suznim očima, kad bi se, on, za naberežnjaju, oduševljavao. kad se vrati, uveče, sa svog posla, nađa seda, do ponoći, za šivaću mašinu, a zadihana, pita. o kornualiji, o hotelu krim, o generalici barsutov, o svetu, koji je upoznao na letovanju. sad, posle, toliko godina, moraju da spavaju na tesnim posteljama. nekad su imali zasebne sobe, i u detinjstvu, na spratu. rjepnin onda priča, malo o kornualiji. nije ženi nikad, sve, ispričao. što se tiče nađe, njoj se exeter dopadao naročito. to mora da je čudna varoš, čudnog osvetljenja, zbog kojeg bi, ona, mogla rado da živi i tamo. dopada joj se da, posle čestih kiša, često sine i sunce odmah, pa porumeni cigla kuća. čini joj se da je, sa njim, već živela tamo. rjepnin je slučaj svog sunarodnika, koji je, tamo, završio, kao čuvar opštinskog nužnika bio prećutao. valjda da bi ugušila u sebi, užasne uspomene, na to vreme, kad ga je čekala, da se vrati iz exetera, ili da tamo bude pozvana, i ona, priča o svom životu, u to vreme, u malom mestu poterrsbar, kuda se bila sklonila, kraj londona. tamo je bila provela dva meseca. stanovala je u kući jednog slagača, koji je radio noću u londonu. slagačeva žena joj je dosađivala, a optužila je, jednog dana, da joj krade ribu iz kujne. ispostavilo se da to radi njena mačka. to je bilo smešno, ali, nešto drugo, nije bilo tako smešno. vraćajući se, iz londona, tog dana, u to predgrađe, ona je bila zastala kraj jedne kuće, iz koje je istovarivan nameštaj. valjda je to bila neka selidba? nađa je bila zastala kad je ugledala nameštaj, koji se naziva čipendeil, a kojeg je bila željna. čovek, koji je, sa još dvojicom, tovario, taj nameštaj, poviknuo joj je, da se gubi. tako grubo, da je bila preneražena, i stala, kao ukopana. on joj je prilazio. bio je zrikav. imao je maljave ruke, gole, kao u majmuna. otišla je prestrašena. nikad joj se ništa slično, dotle, nije bilo desilo, u londonu. sutradan su i novine pisale o tome. bila je to krađa, usred dana, iz kuće, čiji su stanovnici bili otputovali, na letovanje. pribijena uz muža, nađa, onda, već ko zna koji put, priča, i, kako je, u tom malom mestu, predveče, umorna od šivenja, izlazila u polje, u zelenilo, otkud se vraćala, putem, koji je vodio kraj železničke pruge. bio je uzan, pored žbunja. retko bi koga srela. tišina engleskog polja tako je lepa. jednog dana, nađena je, u tom prolazu, u žbunju, ujutru, mrtva, jedna mlada žena. lešina. nož trboseka još je virio, iz vagine, kad je policija stigla. ogromno zvono parlamenta veliki ben bilo je odbilo, u radioaparatu, u zidu sobe, devet, a nađa se još uvek ne vraća. utonuo u svoja razmišljanja, zagledan u svoju nogu, rjepnin je sedeo, uznemiren, u svojoj fotelji, koja se noću pretvarala u postelju, za njega. čekao je ženu. pitao se što je nema. babuška je stanovala daleko? da bi se umirio, udubio se u papire, račune, pisma, koja mu je radnja slala, na obradu, a leon claude tražio, godišnji bilans, već u novembru. trebalo je to pripremiti. medu papirima, robinson mu je poslao i jednu, čudnu, knjižicu. spisak neplatiša među mušterijama. svaka bolja radnja član je, u londonu, društva za međusobna obaveštavanja, u odbranu trgovine. trgovina je svetinja. razume se, to je tajna. na knjižici piše, krupnim slovima. private confidential. članstvo, u tom udruženju, obavezuje, da član, informiše, o mušterijama koje ne plaćaju dugove. članovi udruženja se mole da pročitaju i odgovore. telefon je. regent 530345. što je najlepše, kaže se, da imena, u toj knjižici, nisu, nikakva, sumnjičenja, protiv onih koji su na spisku. nego šta? rjepnin je, kad mu je prvi put traženo da obradi, redovno, ta imena, odbio to, s tim, da je to dužnost robinsona. robinson mu je, međutim, to, sad, tražio, ponova. opomenuo ga je da je kraj godine blizu, i, da se bilans radnje čeka. pognute glave, uplašen da ne izgubi zaradu, rjepnin onda čita taj imenik i istražuje, ta imena, i adrese, u računima. ono što ga je bilo zaprepastilo, bila su imena neplatiša, jer su, sva iz, takozvanog, velikog sveta. medu njima su imena stranih diplomata, oficira iz najotmenijih, kraljevskih, pukova, iz garde, a među tim imenima, za godinu 1947, ima i dva admirala, i lordova. još su lude adrese tih dužnika. cairo, hamadan u persiji, buenos aires, holandija, new york, paris hotel, koji nosi ime kralja đorda v. što se tiče ženskih imena, ženskih mušterija, ima među njima baronica i grafica, pa i najbogatije vlasnice trkačkih konja, u engleskoj, koju zna samo iz novina. medu adresama se ponavlja adresa mušterije, koja je bivša, a nova se ne zna. poneki dužnik ima i nekoliko imena. a sasvim je zaprepašćen kad, među tim adresama, nalazi, iznenada, i svoju. nell gwynne house. broj sobe je, međutim, 230. jednog kineza. yuchuanhsi. nasmejao se, kad se setio, kako grafica panova tvrdi, nađi, da im je sad adresa dobra i da je to, u londonu, glavno. među ženskim imenima, iznenađen, nalazi i ime one svoje, vanredne, poznanice, iz čijeg je stana izišao tužan, a koja je stanovala u ulici, koju je temza, nekad, često plavila. kao da i sad gleda dug red pokojnikovih cipela. za njim će, pomišlja, ostati iznošenih, samo dva para. a razveselilo ga je među tim imenima jedno ime, koje dvatri puta, nežno, ponavlja, jer je rusko. katja krasina. dugo je sedeo, nad tim knjižicama, koje su, iz njegovih ruku, pale na patos. nije ih dizao sa poda. čudna knjiga. čudni englezi. čudni london. sećao se kako mu je, otac, u detinjstvu, doveo u sankt petersburg iz londona guvernantu, koja je otpuštena tek kad je njegova majka postala, na nju, ljubomorna. nije bila ružna, a bila je mlada. ljupka. bio se zaljubio u nju. bilo mu je lepo, s početka. bio je deset godina star. posle je omrznuo tu devojku. na jednom izletu, u škotskoj, bio se, od nje, čak i oteo, i pobegao, tako, da su morali, uz pomoć policije, da ga traže, i hvataju. njegov otac, međutim, ostao je bio, do kraja, anglofil. najveći anglofil, među članovima carske dume. on je, prvi, uvozio, iz engleske, za svoj veslački klub, engleske čamce, a prvi osnovao i klub tenisera, koji igraju tenis na travi, kao englezi. u kući očevoj nije se pio, kad bi imali posetu, ruski čaj, nego, engleski. sin poštovanog člana dume, međutim, sad, posle šest godina u engleskoj, nije više voleo, ni englesku, ni engleze. nije ih trpeo. katkad ih je čak i mrzeo. smatrao je da treba reći, da su, oni, krivi, što su cara ubili. a dodavao, da su oni upropastili, rusiju, hotimično. krivi su bili i za ona bezumna krvoprolića, u građanskom ratu, u kojima on nije učestvovao, ali ih je, znao. uostalom, čak i njegov otac, dok je, uz sazonova, bežao, nije više engleze trpeo. pisao mu je da su, prosto, prevareni, od saveznika. a tako su, svi, mislili, kad su ih, tučene, osramoćene, ukrcavali u kerču, na crnom moru, u onu olupinu, koja ih je prevozila u rumuniju i tursku. tako je mislio i sad, kad se proneo, u krugu ruskih emigranata, glas, da engleska pokušava da skloni nemačko oružje, da bi se, protiv moskve upotrebilo. neki su još kliktali, među emigrantima, kad se to raščulo, ali je broj, takvih posle ruskih pobeda, bio spao na sitno. rjepnin je, otvoreno, osuđivao engleze, i njegova srdžba se sad bila pretvorila, u bes. napravio je skandal jednog dana, u poljskom klubu, kad je počeo da tvrdi, pri pregledu nekih, ilustrovanih, listova, koji su donosili slike jedne parade sa crvenog trga, u moskvi, da je korak vojske, sovjetske vojske, ostao, isti. ruski. ostalo ga se, kaže, ne tiče. kroz koju godinu, biće na drugom svetu. a budućnost još niko nije predvideo. kupio je bio taj, francuski, časopis, i, poslao ga, na adresu nekog kuragina onog što je, nabavljao, u milanu, karte, za nađu, za skalu. a čuje i sad, u sećanju, kako, u sebi, viče. kuragine. isti korak. isti paradni korak. to sam ja, kuragine. to smo mi. a kao da mu to nije bilo dosta, sad, u sećanju, dovikuje to, i surinu, koga je prezirao, a zaboravlja da je taj čovek mrtav, i, da se davno ubio. misli opet i na novikova, koji je otišao u peru, i pita se, da li je bar te slike, pred smrt, video? da li je i poštovani član dume, onaj poltron, šulgin, te slike video? rešava se da, u gomili listova, i časopisa, koje još čuva u ormanu, nade taj ilustrovani list, i da ga pošalje jednom aleksejevu, koji sad prodaje novine, na ulici. jedino je bjelajev te listove primao, u oslobodilačkom komitetu, ali ih je krio. za trenut se rjepninu privida i lice očevo, koje je nestalo, zauvek, negde, u finskoj. da li je on bar, pre smrti, te slike video? dok je, tako, nestrpljiv, čekao ženu i prevrtao papire koje su mu poslali iz radnje, ispadaju neke fotografije, iz ormana, gde je papire preturao. u prvi mah, one leže, pred njim, na patosu. nije ih ni pogledao. pokušava da sredi taj nered papira, pre nego što mu žena stigne, od babuške, grafice panove ta babuška stanuje, negde, u podnožju brdašca, koje se zove box hill.van londona. autobusi su retki. neku veliku nežnost oseća, sad, za svoju ženu, još tako lepu, koja ga, otkad se iz kornualije vratio, još više voli. oseća i neku neizmernu žalost, za tu ženu, dok je, u mislima, nevidljivu, ipak, vidi i čeka. vratio se, eto, i počeće od sutra, i bez gipsa na članku, da ide, svaki dan, tamo, u onaj podrum, za jednu funtu, dnevno. to će mu omogućiti da sačeka njen odlazak. za njega, takav život, već davno nema, ni draži, ni smisla, iako takvim životom, odlazeći na rad, svako jutro, u vagonima pod zemljom, a vraćajući se, svako veče, u tim istim vagonima kući, živi, stalno, nekoliko miliona oko njega, u londonu. kakva to ima smisla, u tom ludačkom konglomeratu? učinilo mu se da, nekakvog, smisla, ima, čak i život životinja, i tica, leptirova i buba, pa i gušterova. i oni rade. rade sem pčela i mrava samo za sebe. njihov život je uvek prirodan. život knjaza nije. komedijant je. čekajući, to veče, ženu, bila ga je obuzela neka duboka tuga, tako, da mu se, svaki život, činio, lepši, od emigrantskog, ruskog, života. misao o samoubistvu, opet mu se javlja. uznemiren, što mu je žena, negde, na putu, tako dockan, rjepnin je preturao po papirima koje je pregledao, tako grubo, da mu, iznenada, ispada, iz te hrpe papira, nekoliko slika, fotografija, za koje i nije znao, a koje je njegova žena, prtila sa sobom, svud, po svetu. valjda neke porodične fotografije? rjepnin ih podiže i gleda. začudile su ga. nije ih se sećao. on slike svojih, uopšte, nije nosio sa sobom. gle, gle, znači. rusi, pa i generalske ćerke, znaju da trpe i pate, ali umeju da vole, ono, što su nekad volele. rus ume da bude veliki, i u tuđini, u nauci, u umetnosti, u patnji, i u sirotinji, u ljubavi za sve, što je dobro i lepo. to su rusi. on, izgleda, to, više nije. ne čuva porodične fotografije. to je smešno. sporedno. a sve je, i tako, prošlo, kao san. vsjo eto prošlo kak son čujem kako neko mrmlja, ruski. samo, i posle takvih, teatralnih, deklamacija, u sebi, taj čovek pada, u još dublji očaj. ne može više da se snađe, ne, ne može da se snađe, u životu. šta bi mu vredelo i da voli život, kao što ga voli njegova žena, koja se bori, bolje od njega, i za nasušni hleb. sve je to pokvario, eto, i kad su pristali, na najskromniji, siromašni, život, taj vlasnik škole jahanja, u mil hilu, koji, zaista, nije ličio na zavodnika. međutim, iznenada, razvod braka tog engleza, pokvario je, sve. morao je da plati ženi, mnogo, da bi dobio razvod, pa je prodao tu svoju školu jahanja, u mil hilu, i, ostavio ga na ulici. privremeno, ostavio mu je, pod kiriju, onu kućicu, između dva hrasta, a nikad ga više nisu videli. čuli su samo, posle godinu dana, da je umro. progutao je bio trideset prašaka za spavanje i, na to, još i flašu viskija. ubio se. našli su ga mrtvog, polumrtvog, na patosu, zapenušenih usta. nije umeo da se snađe, između dve žene. kakav čudan englez. niko to nije očekivao. i nehotice, rjepnin je primetio, u tom trenutku, opet, fotografije, koje su bile pale, među papire, koje je pregledao. bile su fotografije nađine, u detinjstvu. on ih je podigao. učiniše mu se, u prvi mah, smešne. nađa ih je krila. na jednoj je bila sasvim mala, možda tek godinu dana, u košuljici. otac je drži na krilu, kao da je neko anđelče. smešno. njene nožice su bele i stoje nesigurno. tako su se deca slikala, i u njegovom detinjstvu. gleda, začuđeno, u fotografe, isplakanim očima, u to čudovište koje stoji pred njim, a koje je pokrilo, crninom, svoju glavu, uperivši, kao neku, dugu, crnu, harmoniku aparata, u nju, sa velikim staklenim očima, sa kojeg je skinut kapak. očigledno je uplašena, jako. otac je drži, ponosito, kao neku lutku. na drugoj fotografiji, rjepnin je vidi, dvetri godine, stariju. pridržavana, krišom, od oca, ona sedi na visokom pijedestalu, a nožice joj vise, sa te visine, nemoćno, a završavaju se, u belim, smešnim cipelicama. ruke je opustila bespomoćno, u nekim rukavima od somota, koji je ukrašen belom čipkom. gusta kosica, svakako zlatna, na fotografiji, čini se, crna. gusta, tako rano. začudo, već sa dugim uvojcima. rjepnin je neobično dirnut tim fotografijama, tako smešnim. bio ih je davno, zaboravio. još jedan cvet, još jedan cvet čujem kako mrmlja, devojčica, koja će, kroz sedamnaset godina, postati žena u atini, njegova žena, čiji je zadatak, reče bog, umnožavanje čovečanstva. još jedna buduća porodilja, koju smrt fotografiše, već tad, za sebe, u pretplati nekog fotografa na jalti. rjepnin je sretan, pri pomisli, da nađa nije imala dece. imala je, i sad još, veliku lepotu, koju imaju, često žene koje ne rađaju. takva lepota traje dugo. to veče nađa je stigla kući tek pred ponoć. bila je, dugo, zadržana, kod babuške, grafice panove, kojoj je, prvi put, pomenula, da želi da ode u ameriku, svojoj tetki, mariji petrovnoj. grafica panova je pitala, a šta će biti sa mužem? nađa joj je rekla, kroz smeh, da će on doći za njom, sigurna je da će doći za njom. rjepnin stoji i posmatra, dugo, svoju ženu, kao da je prvi put vidi i traži, u njoj, lice deteta koje je bio zaboravio, i, koje je video na tim porodičnim fotografijama, koje leže, u papirima, na stolu. njegova žena se izvinjava što je došla tako dockan, ali je vesela, i kaže, da se njeni eskimi, sad, pomoću babuške, grafice panove, prodaju dobro, a babuška je uverava da će se prodavati, još bolje. u žurbi da pripremi njihovu večeru, njegova žena i ne vidi fotografije na koje je njen muž naišao, slučajno. iznenađena je, kad nalazi, svog muža, čudnog, ćutljivog, koji joj prilazi, zagledan u nju, pa počinje da je grli, i ljubi, tako nežno. našla ga je tako vedrog lica, kao ozarenog nekim unutarnjim sjajem. dočekuje poljupcima. nije pitala zašto je, to veče, tako nežan prema njoj i tako veseo, blag i nasmejan. ćutala je. uostalom, i da je pitala, i da joj je rekao, ko zna, da li bi poverovala, da je toliko voli, zbog nekih, starih slika, iz njenog detinjstva, kao da je njegovo dete. oni, koji su letovali, sa rjepninom, u kornualiji, ne ostavljaju ga na miru, ni posle te posete kod lekara, krilova. gospođa krilov, na telefonu, prebacuje nađi, iako je ne poznaje, da je, to, što je rjepnin naumio, strašno, lakomisleno. može ostati hrom. njoj je žao rjepnina. to je bio tako prijatan čovek u kornualiji. ona, nađa, kao supruga, treba da ga natera, da dođe u bolnicu njenog supruga, krilova. to je sitnica, to, sa ahilovom petom, ali se ne sme ostaviti, tako. noga mu može ostati kraća. kad je to ispričala mužu, a rjepnin priznao, da je rešio da ne ide u bolnicu, nađa je zaplakala. nađa je smatrala da oni mogu da plate to i ne moraju da traže pomoć komiteta. idućih dana, međutim, javljaju se i, gospođa peters, i, sorokin, pa i, ser melkelm park. svi se raspituju o nozi rjepnina, i, svi nude, pomoć. help, help, help. rjepnin neće, ni da odgovara, na sve to. nađa ga onda posmatra, tužno. prestaju da govore. ceo dan ćute. od prvog dana novembra onda, otpočinje, u toj komediji oko rjepninove ahilove pete, nešto novo. rjepninu počinju da stižu opomene, i pismeno, od sekretarijata organizacije carističkih oficira, koja još postoji, negde, u magli, u londonu, za neplaćenu članarinu. preti mu se tužbom, sudu. šalju mu i jedan račun hotela krim, koji, kažu, nije platio. idućeg dana, bila je sreda, dolazi mu i krilov, u radnju. robinson ga dovodi, dole u podrum. krilov ga moli, nagovara, da, to veče, dođe u poljski institut, gde ga čekaju sorokin i bjelajev. oni žele da pitanje njegovog članstva u organizaciji, i tih, kako kažu, neplaćenih računa, likvidiraju. imaju najbolju nameru. bili su sa njim u kornualiji. znaju njegovu prošlost. poštuju to. zašto ih vređa? organizacija ima najbolju nameru. ne može da veruje da se neće vratiti, u nju. gotovi su da poprave, ako je neko, u komitetu, zgrešio, protiv njega, nešto. krilov je uz to dodao, da mu, i on savetuje, da dođe. bolje je tako. a podseća ga, šireći ruke, nemoćno, nedavnog skandala u organizaciji, u berlinu, kad je borisov izišao da telefonira, i ostavio na stolu, kafu, a uzeo gutljaj, kad se vratio, pa se srušio. kosa mu je opala u bolnici, između života i smrti. koža mu se ljuštila i jedva je ostao živ. razdražen, rjepnin je onda pristao, ali je postavio uslov, da mora biti kratko, kratko. ne misli da se vraća u organizaciju, iz koje je, pre više od godinu dana, istupio, zalupivši vrata za sobom. posle pet sati, to veče, doktor krilov je onda došao po rjepnina, svojim, malim, kolima, boje sladoleda. poljski institutu londonu bio je u kensingtonu, preko puta geografskog instituta, koji je rjepnin znao, a na čijem zidu stoji spomenik polarnom istraživaču, šekltonu. rjepnin je, tamo, kad je bio došao u london, pa ostao bez prihoda, išao da nudi svoje snimke kavkaza, u lova na medvede, u sibiru. uzalud ih je nudio. kad su se sad provezli pored tog instituta, rjepnin se snuždio. kad je krilov stao, sa svojim kolima, pred poljskim institutom, rjepnin je zapazio i novi institut nemačke, u susedstvu, jer je i toga već, opet, u londonu, bilo. ulazio je u poljski institut, ljut, i rešen da, taj sastanak, svrši, brzo. oslonjen o svoj štap, peo se uz stepenice, teško, ulazeći u dvorane, u kojima su prošli kroz mnoštvo poljskih oficira, kojih je, u uniformama, u londonu, još bilo. bilo je tu i mnogo dama. a kod jednog stola sedela je, kako mu krilov reče, sa podsmehom, i nova, ukrajinska vlada u engleskoj se vlade u opoziciji zovu vlada, senka shadow cabinet. među tim emigrantima, jedan je bio gorostas, u narodnom odelu, a nije znao, ni reči, engleski. kod jednog stola, u sporednoj dvorani, ugledao je bjelajeva i sorokina, koje je, iz kornualije, znao, i neke, ruske, emigrante, koje je iz crkve, znao, i, kojih se još, jedva, sećao. sa tim svetom on je, već davno, bio prekinio i nije ih više, ni pozdravljao. oni su ustali od stola, kad su ga ugledali, i otišli. bjelajev je bio u nekoj, iznošenoj, engleskoj, uniformi, a sorokin, još uvek, u plavoj, vazduhoplovnoj, s belim, svilenim, šalom, koji je, valjda, želeo da nosi, večno. bjelajev je dočekao rjepnina srdačno, malo pripit, očevidno, a sorokin, nasmejan drsko. pitao je za nađu. rjepnin im nije pružio ruku, nego se podrugljivo smeškao.how dyou do. krilov mu je, zbunjen, kao neki predsedatelj, dao mesto. sorokin i bjelajev pili su iz velikih, providnih, čaša, konjak. krilov je tražio pivo. rjepnin nije ništa pio. seo je, i okrenuo se, licem u lice, sorokinu, i rekao mu, da mu se čini, da ga je sorokin pozdravio sa tovarišč. nada se da je to bilo samo šaljivo, a ne neka, lična, aluzija? on se, sa pokojnim svojim drugovima, u kerču, tom rečju, čikao. barlov, o kome su svakako čuli, kad su izišli iz kerča, uvek ih je, u šali, tako zvao. sorokin se smejao. hteo je knjaza, kaže, samo da podseti, da, staljin, još nije stigao u london. on ga je pozvao da se vide, zato, što je od komiteta primio pismo da raščisti njegovo pitanje. njegovo isključenje, iz komiteta, brisano je. žele, zato, da, kao drugovi u emigraciji, rasprave sa njim sve ostalo. krilov dodade, kao neki predsedatelj, da se radi na reorganizaciji organizacije, u londonu, i, da imaju novog sekretara. prstom je upro u sorokina. sorokin je, na to, pozdravio rjepnina, muhamedanskim pozdravom, nasmejano, dajući na znanje da je, nov sekretar udruženja, on. grafica panova, reče, skrenula im je pažnju da rjepnin i nađa ne stanuju više, u predgradu mil hil, nego u londonu. rjepnin je, već posle tih, prvih reči, rešio da ne sedi dugo, da iziđe iz tog sveta, zauvek, to veče. to više nije bio njegov svet, to više nije bilo društvo za njega, ni nađu, a, to, što je čuo o pismu grafice panove, najviše ga je ozlojedilo. bjelajev mu je, međutim, iako je znao da rjepnin ne pije, sipao konjak. radioprijemnik instituta prenosio je muziku za igru. rjepnin je video da, u susednoj dvorani, parovi igraju. njemu se činilo, kao u nekom, drugom svetu. krilov je onda, kao neki medved, mumlajući, održao neki govor, kao neki, kratak, pozdravni, govor. svečan i smešan. rjepninovo isključenje je poništeno. rjepnin je, opet, primljen u komitet, posle povratka iz kornualije, i biće izvešten o tome, od novog sekretara, zvanično. a komitet želi da snosi troškove njegovog preseljenja u london i njegovog boravka u bolnici, što je potrebno. rjepnin je bio prebledeo i prekinuo krilova. nikakvih, neplaćenih računa oko svog preseljenja, u londonu, nema, a u komitet ne misli više da se vrati. ni u organizaciju. bjelajev, koji je bio sav crven u licu, bio je stegao čašu, prstima, tako, da je rjepnin pomislio da se sprema da mu je prospe u lice, ali je bjelajev samo mrmljao. zašto, knjaz, zašto? po čemu? rjepnin je tad već bio nameran da, prosto, ustane, i ode. znao je da je bjelajev, u parizu, bio duša tajne organizacije ruskih carista, i, da se, u ratu, držao hrabro, ali, što se tiče sorokina, o njemu je znao samo, to, da je bio detence, kad su se njegovi roditelji spasli, pomoću nemaca, u sevastopolju. znao je, i to, da se taj mladi lepotan, u prošlom ratu, ubacio, kao i toliki irci, u kraljevsko vazduhoplovstvo, englesko, i, da, iz njega nije izišao, nego je, i u kornualiji, moljakao, da ostane u njemu. bio je čak i ime promenio. bio je sad. mister fowey. bio je uzeo ženino ime. bjelajev je, međutim, bio ustao, pa počeo da ponavlja, da knjaz, treba da ostane među njima, iako je neko možda, protiv njega, grešio, organizacija nije pojedinac. sorokin je nov, sekretar, a toliko hiljada rusa, pripadaju organizaciji, iako žive, rasuti po svetu, kao da carstva ruskog, nikad, nije ni bilo. dodao je, uz to, trogatelno, onako težak, zadrigao, sa obrijanom glavom, kao da će zid da probije glavom, unoseći se rjepninu u lice, da je njemu, kao bivšem sekretaru, naređeno, već pri povratku iz kornualije, da se, sva, potraživanja, od knjaza, brišu, a svi, troškovi, oko njegove noge, plate. smatraju ga članom komiteta i dalje. on ga je sorokinu predao, pri povratku iz kornualije, kao člana, u spisku, i, smatra da, knjaz, treba da se pojavi, na idućem sastanku komiteta, koji će biti u berlinu, čak i da je bilo nekih nesporazuma, između knjaza i komiteta, oko priznanja careve ćerke, koja se spasla iz rusije. svi rusi, emigranti, trebali bi da se slože, u celom svetu, po njegovom mišljenju, čak i ako bi bilo, među njima, nekih, koji imaju, o budućnosti čovečanstva, različito mišljenje. na pomolu su veliki događaji. knjaz to svakako zna? zašto ih napušta knjaz? zašto se usamio? rjepnin se smeškao, zagledan u to lice, i, reče, mirno, da je, kad je zalupio vrata komiteta, jasno i glasno rekao, zašto. smatra da nema šta više da kaže. a nema ni, ma kakve, obaveze, i račune, neisplaćene. u organizaciju ne misli da se vraća. moli da ga izvine. videlo se da rjepnin hoće da ustane i ode. sorokin mu je onda dobacio, cerekajući se. da li je to zato što tovarišč sluša moskvu, emisije moskve? kad sorokin to reče, bjelajev ućuta, kao da mu je neka koščica zastala, u grlu. čuo je, međutim, kako rjepnih, glasno, kaže. da je to tačno. ima radioaparat u zidu, u zgradi u kojoj stanuje. na sedmom spratu. to nimalo ne krije. valjda sluša i marš buđonijeve konjice, koji se često čuje? sva trojica su bili uprli pogled, u rjepnina, kad sorokin to dodade. rjepnin je bio pocrveneo. činilo se da će sorokina da udari, ali se savladao. smeškao se. sluša, kaže. čak mu se i dopada. on je rus. i ostaće to, do smrti. to je logično. on ceni logiku više svega, i, pesmu rusku voli više svega. seća ga rusije. seća ga mladosti. a rat je prošao. sad je mir. ako sorokin smatra da treba da sluša pesmu koju su nemci pevali u ratu, o lili marlen, on nema ništa protiv. bjelajev mu onda, prvi, grubo, doviknu, da je to skandal, to, što je knjaz rekao, a cerio se, pripit, kao što se krokodili osmejkuju, kad pokazuju, zube. ličio je na rvača koji se sprema, da se porve. lice mu je bilo crveno kao i izbrijana glava. čak nije bilo ni ružno, nego kao u nekog, ogromnog, deteta. bio je izbezumljen. ponavljao je, gušeći se, u basbaritonu, tako, da ga je svaki, i kod drugih stolova, mogao čuti. nu, nikolaj rodionovič, vi, trockist? trockist? krilov ih je stišavao i opominjao da nisu sami. sorokin je, međutim, cereći se, nastavio da pita, kao neki inkvizitor, rjepnina, da li je i u ekaterinodaru, taj marš slušao? da nije već u odesi to slušao? krilov je bio pomislio da će doći do tuče. rjepnin je bio prebledeo, ali začudo, glas mu je bio miran, kad reče da nije. mister foi, reče prezrivo, kao i toliki drugi, kao i toliko miliona, na svetu, previđa tu strašnu, strašnu, razliku. između rata i mira. u odesi je očekivao da će ga streljati. očekivao je to, mirno. sad je, međutim, mir. zar mister foi, iako je još vrlo, vrlo mlad, ne shvata tu strašnu razliku? velika je kao razlika između zamračenja sunca i sunca. rat je rat, ali sad više nije rat. nije više sa sazonovom u ekaterinodaru, nego je sam u londonu. tamo su ostali samo mrtvi. on, na žalost, nije ostao, među njima. nalazi se u jednom sasvim drugom svetu. zato, pre svega, i želi da bude sam. ne ulazi više ni u kakvu zajednicu, a najmanje u njihovu organizaciju, o kojoj, sad, ima svoje mišljenje. ima i usamljenih ljudi na svetu. i on je to. to bar nije zabranjeno? kad je rat završen. nekim pištećim glasom, tiše, sorokin onda doviknu mu, sikćući, u nekom čudnom besnilu, da rat nije, ni završen, da rat, za rusiju, tek počinje. njet, njet, knjaz. vojna nje zakončena. staljin još nije stigao u london. uostalom, knjaz je, svakako, čuo, šta je premijer engleske rekao, pre neki dan? rjepnin se sad, sav pocrveneo, nasmejao. ne, nije čuo. ne sluša premijera. i suviše je često, kad je bila reč o rusima, lagao. kada je to rjepnin rekao, olako, kroz smeh, nastala je, za trenutak, tišina. i sorokin, i bjelajev, bili su, zaćutali. krilov se brižno osvrtao. pri stolu pored njih sedelo je nekoliko poljaka i dama. nisu sami, reče krilov rjepninu, prekorno. treba da paze šta govore. ni to trenutno primirje, međutim, nije dugo trajalo. primetivši da rjepnin, sad, zaista, želi da ode, sorokin mu je zatražio, uozbiljivši se, da se izjasni. znači li to, posle svega, što su čuli, da knjaz namerava da bude, ubuduće, protiv carističkih organizacija? protiv organizacije čiji je, on, sorokin, otkad su se vratili iz kornualije, sekretar? to ga zanima. to hoće da čuje, jasno. tim pre, što je, on, kao novi sekretar, rešen, da predloži izmenu imena organizacije i promenu komiteta. rjepnin mu onda reče, nekako veselo, bez mržnje, da on njihovu organizaciju, pa i njeno ime, uopšte, i ne uzima ozbiljno. sorokin onda, sad već besno, uzviknu. sa njima, ili protiv njih? knjaz, svakako, zna šta je već pompi rekao. ko nije sa nama, taj je protiv nas. sorokin je, sa rjepninom, govorio uvek, engleski, iako bjelajev nije baš bio jak, u engleskom, ali je rjepnin bio primetio da sorokin, iako je engleski govorio odlično, nije siguran u razlici, na engleskom između imena pompeje, mesta, koje je vezuv zatrpao, i pompeja. bilo mu je to smešno. smejući se, podrugljivo, odgovorio je mladom lepotanu, da on, rjepnin, nije siguran, u tom, što je pompi, u građanskom ratu, rekao, ali da mu se više dopada, ono, što je, na to, cezar, rekao. cezar je rekao. ko nije protiv nas, taj je za nas. i, cezar je, kao što se zna, pobedio. a pompej crko. on, kaže, na žalost, ne može da, od sorokina, načini, pompejanca sorokin, očigledno, nije znao šta to znači, ali mu skreće pažnju, na to, da je ta teorija pompejeva opasna, naročito u građanskom ratu. sorokin onda reče da mu je, sve to, svejedno, čeka odgovor. je li rjepnin gotov da se vrati u organizaciju, čije će ime, odsada, biti. ttt, ili nije? na stranu šale. knjaz ima da se reši. rjepnin onda, sa prikrivenim besom, reče, da je, i to ime, organizacije, jedan od uzroka što više neće, ni u jednu organizaciju. postali su mu smešni sa tim imenima, koja menjaju, i koja, po engleskom uzoru, svaki čas skraćuju. čemu to? da zvuči engleski? inicijali? firme? šta ima da se kriju? on je za reč, javnu i jasnu. francuska revolucija, pre dvesta godina, govorila je jasno. razumljivo. njemu je smešno kad čuje, ruski, skraćenice, glupave, koje su kao. avt. voen. vopr. ed. kanc. kart. mif. opred. to je sve, za ruskog čoveka, blesavo. bjelajev se bio nagnuo, kao napit, do usta i uveta, rjepninu, sasvim blizu, ali kad je to čuo, planu. moli, kaže, knjaza, da sa njime ne tera šegu. neka kaže, jasno, njemu, kapetanu bjelajevu, kao oficiru, i ratnom drugu, odobrava li, ili ne, hoće li, ili ne, da pomogne organizaciju? rad organizacije, koji je svakim danom sve važniji, a za koju je, organizaciju, on, bjelajev, njen bivši sekretar, gotov da mre, pa i da ubije, ako je potrebno. organizacija smatra da rat istoka i zapada, da rat, protiv staljina, nije završen, nego je tek počeo. knjaz treba da se vrati svojim ratnim drugovima, ili da snosi posledice. rat se nastavlja za moskvu, matušku, a organizacija ima i podršku, oprobanih prijatelja, na zapadu. staljin, to je svetska problema, doviknu, sav crven, prigušeno, rjepninu. vraća li se, ili ne, u organizaciju? rjepnin se sad bio promenio u licu, pa odgovori glasno. ne. zašto, zašto? mrmljao mu je bjelajev, sad već pobesneo, u lice. krilov je pokušavao da ih smiri. da li zato, što je bio primetio, kako ih, oni koji su sedeli, kod drugih stolova, uokolo, posmatraju, ili zato, što mu je, sve to, bilo dosadno, rjepnin je, sad, odgovarao, sve mirniji, a sa vidnim prezirom. zato, što je moskva pobedila. pobedila kako rusi nisu, nikada, pre, nikad, tako. pa šta žele sad od njega? da priprema atentate na staljina, ili špijunažu? protiv te rusije više ne bi da mrdne, ni malim prstom, prvo, zato, što je i on rus, što je to, i njegova zemlja, iako je iz nje izišao, a drugo, i zato, što bi to bilo nelogično, sad, pa i sramno. nije odobravao nelogičnosti, ni u štabu, u ratu, a još manje, sad, u miru. uostalom, pojedinac, sorokin, bjelajev, imaju prava, ako hoće, da budu i nelogični, i ludaci su, i on je to bio. organizacije, međutim, po njegovom mišljenju, nemaju prava na to. ne bi trebale da budu, to. zajednice to ne treba da budu. a što se tiče moskve, kako kažu, matuške, ni prstom maći neće, protiv nje. rat je završen. sad je mir. kad bi mogao, sutra bi se u moskvu vratio, ili u sankt petersburg, ma kakav bio. on je jedan, a u sankt petersburgu su mnogi. on je jedan, a u moskvi su milioni. živeti u svojoj zemlji je logično, ma kakav to život bio. u tuđini, nije. posle svega što se desilo, ja ne bih više, ni prstom, protiv staljina, makao. bjelajev i sorokin, pa i krilov, posmatrali su, i slušali, rjepnina, ćutke, začuđeno, zaprepašćeno, besno, kao da im je usta zapušio. sorokin je, međutim, kad rjepnin, smešeći se, ućuta, metnuo, iznenada, prst u usta, i zviznu. poljaci, pri obližnjem stolu, trgoše se i počeše da se smeju. krilov je bio ustao, a prisilio bjelajeva da sedne, jer je i bjelajev bio ustao. krilov je, ljutito, tražio, da se smire i uzvikivao da se uzalud žeste i sramote. nisu sami. ima i drugih u dvorani. knjaz, reče, prosto nije razumeo bjelajeva. kad aljoša kaže, rusija, on misli na onu bivšu, carsku, rusiju, bivšu moskvu, matušku, a ne, ovu, staljinovu. o tome je reč. ne razumeju se. za trenut je bila nastala tišina. niko ništa nije rekao. medutim, rjepnin je bio ustao da ode i bio, sasvim miran, kad reče sorokinu, tiho. mister foi, mi ćemo se, nadam se, još videti, i porazgovarati, nasamo? na žalost, ja imam običaj da kažem šta mislim, kad me pitaju. vi ste me pitali, pa sam odgovorio. tačno sam ja kapetana bjelajeva razumeo dodade okrenut krilovu. kad ja kažem rusija, mislim baš na pravu rusiju. na rusiju koja postoji, a ne na onu koja više ne postoji. na rusiju, koja se zna, kad se pomene, na celom svetu. čije ime, iako je, po mom mišljenju, skraćeno, znaju na svim kontinentima. ona, o kojoj bjelajev govori, mrtva je. ne postoji više. možete, ako hoćete, i to opravdano da mi tražite, da i ja, za njom, pustim koju suzu, ali ne možete od čoveka, sa normalnom pameću, posle svega što se desilo, što je video, doživeo, tražiti, da ono, što je mrtvo, smatra, da je živo. smrt je crna tačka, ali tačka. i kad je reč o čoveku, i kad je reč o carstvu, sasvim sigurno. suze se, za mrtvima, uzalud prolivaju. hrist je za nas ruse, kažu, vaskrsao. carstva kad se sruše ne mogu. pa i hrist je, kad je vaskrsao, kažu, bio promenjen. stranci nas posmatraju. treba da se raziđemo. a ne da zviždimo. vaskrsa, kapetane, za ono, što je prošlo, nema. je li to jasno? prešavši na ruski, rjepnin, skoro veseo, dodade, bjelajevu u lice. voskresenjija za prošloje njet. eto, kapitan, jasno? rjepnin je bio ustao. iako ga je krilov hvatao za rukav, i bjelajev je bio ustao. napit, unosio se u lice rjepninu, ali ga nije udario. naprotiv, kao da će zaplakati, ponavljao je, detinjasto, besno. voskrsenjija rosijskoga carstva njet? oficer antona ivanoviča, nikolaj rodionovič, sme to da kaže? bogohulnik. sluša moskvu? pevuši marš buđonija? isprskan ruskom krvlju? ubiti bi ga trebalo. ubit vas, knjaz, ubit. krilov je stao, između rjepnina i bjelajeva, koga je držao za ruku. i sorokin je, cerekajući se, zadržavao bjelajeva. ponavljao je ime bjelajeva, kao da će to umiriti kapetana, a dodavao. nastavite, tovarišč, nastavite, treba sve da čujemo. aljoša, treba sve da čujemo. anton ivanovič djenikin, možda, ne može vaskrsnuti, imate pravo, ali kad bi mogao, i čuo kako ga pljuckate, ne bi za vas, knjaz, bilo baš dobro. bilo bi opasno. pucao bi u vas, siguran sam, a pljunuo na vašu lešinu. rjepnin je bio opet pocrveneo. gledao je, trenutakdva, sorokina, kao da će da se baci na njega. neke žene poljaka prolazile su kraj njihovog stola i odlazile da igraju. rjepnin je bio zastao, zagledan u sorokina, sa mržnjom, a njegove crne, krupne oči, gorele su, kao da su žeravice u očnim dupljama nekog mrtvaca. propustio je te žene, kraj stola, pažljivo, a zatim poče da, ugovara sa krilovom posetu u bolnici middlesex za idući dan. medutim, okrenuvši se sorokinu, znajući da mladog čoveka ništa ne može uvrediti, dublje, nego kad mu mladost ismevaju, nazva sorokina molodec, i dodade, da mlado pokolenje, molodoje pokoljenije, ne bi trebalo da brblja, o onom, što ne zna. na primer, ni o djenikinu. kad bi anton ivanovič vaskrsao, reče, ko zna u koga bi pucao, kad bi mogao. možda baš u tu uniformu, koju je konstantin konstantinovič sorokin, alias wingcommander fowey, obukao. sigurno. što se njega tiče, on veruje da bi anton ivanovič, kad bi mogao da vaskrsne, bio, na njegovoj strani. posle dvetri čaše konjaka, on bi zatražio dozvolu, da se vrati u rusiju. sasvim sigurno. uostalom, ja nisam bio njegov oficir. slučajno sam ubačen u njegov štab. mene je otac vratio, iz pariza, svom prijatelju brusilovu. nisam se vratio da se borim za antona ivanoviča, nego za rusiju. vi, tada, niste bili, ni rođeni, mister foi. zašto onda brbljate o pokojniku? nas nisu naši očevi pitali, hoćemo li, ili nećemo, djenikinu, ili vrangelu, išli smo, tamo, kud su nas slali. a mogu vam, mister foi, reći i to, da sam, kao i barlov, i iljišev, za koje ste, možda, čuli, napustio antona ivanoviča, već kad smo saznali, za onu, prvu, francusku, intervenciju, a još više, kad se raščulo, da nas je engleska obmundirovala. nuance, mister fowey. pedeset hiljada carskih oficira ostalo je i nije izišlo iz rusije, da posluži onima, koji su oružali, protiv našeg naroda, poljsku, i nemačku. to su fakta, mister foi. žalim što i ja nisam u kerču ostao, nego sam izišao. uplašio sam se da nas ne streljaju. to se dešava i nevinima, često. a da sam znao šta nas čeka u inostranstvu, ostao bih. ko zna šta je bilo umirilo malo sorokina, ali je bio pognuo glavu, iako je ponavljao, ljutito. to su reči, reči, knjaz. nadgrobno slovo za knjaza rjepnina, da bi spasao renomee, renomee. da, da. to je nadgrobna reč, ne samo meni, mister foi, nego i za hiljade i hiljade ruskih oficira u svetu. neoproveržimij fakt, molodec. ja ne bih, nikad, mrtve vređao, ni na jednoj, ni na drugoj strani. tajanstveni su ti mrtvi, i na jednoj, i na drugoj, strani. niko ne zna šta su mislili u poslednjem trenutku. bezbrojni su, ali ćute. vi mislite da bi, i mrtvi anton ivanovič, bio na vašoj strani. ja ne mislim tako. on je za vas angličeskij čelovjek, saveznik zapada? možno. za mene je samo ruski oficir, kome sam se, kao svom štabsšefu, i divio. čuli ste svakako za njegovu železnu diviziju? a znate, svakako, i to, da je bio sin mužika. kod nas je, tada, bilo i ropstva, još. ja sam ga video i u parizu, kao ruševinu. usamljenog, prezrenog, povučenog, nesposobnog da se snađe u svetu. bio je rus. tvrdio je da ginemo za jednu, nedeljivu, rusiju. varao se. ginuli smo za jednu bivšu evropu. vi čitate, kako mi je vaša supruga, u kornualiji, skrenula pažnju, markiza de sad? ja sam čitao, i ono, što je anton ivanovič napisao. ne slažem se uvek, sa markizom. ne slažem se uvek, ni sa antonom ivanovičem, ali se slažem, uvek, sa rusijom. sve je to, međutim, davno prošlo. vi ste obukli tuđu uniformu. ja ostajem, u prošlosti, i nosim, rusku, prošlu. a za koga će reći, da je bio sretniji, to još, ni vi, ni ja, ne znamo. da li zato što je stariji čovek, to, govorio, mlađem čoveku, mirno, tužno, teatralno, sentimentalno, ili zato, što je, sad, bilo jasno, da se, zauvek, rastaju, sorokin je bio napravio mesta starijem, da prođe. bilo je jasno da rjepnin odlazi. bjelajev je bio seo i okrenuo od njih glavu. kao neko dete, koje je cvrcnuto, imao je suze u očima, i, poluglasno je psovao. krilov je, očigledno, jedva čekao, da rjepnin pođe i dodavao mu je štap, sa kojim se rjepnin poštapao. krilov ga je bio uzeo pod ruku. sorokin je sa podsmehom, ponavljao. adieu, mon prince, adieu. podnećemo izveštaj komitetu. nemamo šta dalje da razgovaramo.tovarišč odlazi staljinu. srećan put. to jest, ako preživi. pošto se sorokin, opet, cerekao, rjepnin se bio još jednom okrenuo, oslonjen na štap. gledao je, pravo, u oči, mladog lepotana, sad sa vidnom mržnjom. govorio mu je glasno. tačno je, mister foi, da nemamo šta više da razgovaramo. pozdravite komitet. recite im, slobodno, sve, što sam rekao. imate pravo. godine prolaze brzo. ne verujem da ću se, ikad, vratiti, u rusiju, ali ja sam rođen tamo i ne bi bilo, za nju, nimalo, zlo, kad bih se vratio, tamo. ima na svetu, mislim, bar milion rusa, ili njihovih seni, što bi se, tamo, vratile, rado. kad bi se vi mogli da vratite tamo, mister foi, bilo bi veliko zlo. to bi, opet, značilo, jedno pet hiljada streljanih, a možda i pedeset hiljada, streljanih, rusa. to nas deli, molodec, najviše, to, to. to neću. rjepnin je bio odgurnuo ruku, kojom ga je krilov podupirao, pa se isprsio i pošao, pored stola, prema drugoj dvorani, i izlazu. cerekajući se, tiho, sorokin je pošao za njim, iako ga je krilov zadržavao. rjepnin je čuo kako mu sorokin, tiše, ali besno, mrmlja. knjaz, šta sam čuo? jesam li dobro čuo? kad bih se ja vratio? kad se budem vratio. pet hiljada streljanih? možda i pedeset hiljada? bojim se, knjaz, da je to malo. petsto hiljada, možda, najmanje, vaše prevashodstvo. milion? a verujte da bi mi, to, bilo, i veliko zadovoljstvo. sigurno. rjepnin je bio za trenut zastao. kao da se bio skamenio. posmatrao je sorokina kao da je neku avet bio sreo. ćutao je. usne su mu drhtale. zatim je okrenuo leđa sorokinu i, polako, pošao, prema izlazu i izišao iz kluba, kao da je neki mesečar. na stepenicama mu je ispao štap iz ruke koji je digao. čuo je kako se sorokin, koji je pošao za njim, smejao. krilov je bio istrčao za njim i nudio ga je, da ga odveze, do kuće. kao da ga je to osvestilo, rjepnin mu se, ljubazno, zahvaljivao, ali je odbio vožnju. bio se pribrao. rekao je lekaru da hoda sasvim dobro i da želi da ode, pešice, do kuće. molio ga je da se vrati i da ga ostave na miru. krilov mu je govorio da bjelajev i sorokin, već dva dana, proslavljaju izbor novog sekretara organizacije i da ih ne treba uzeti ozbiljno. rjepnin je, međutim, suho i grubo, zamolio krilova da ga ostavi. želi da ostane sam. može do kuće. nije daleko. videvši da je rjepnin razdražen, krilov ga je onda ostavio, i, pognute glave, lagano, vratio se u institut. bio je pogrešio, za trenut, i pošao, ukrivo, do stepenica nemačkog instituta, jer je tu, i toga već, u londonu, bilo. rjepnin je polako, poštapajući se, pošao niz ulicu. iako je poslednje reči sorokinove, rjepnin smatrao za glupu šalu jednog, neobuzdanog, mladog, renegata, prvi put je naslutio, u tuđini, i završnu, strašnu, razliku, koja uvek postoji, posle revolucija, između očeva i sinova. tako, kao sorokin, nikad se nije govorilo, za vreme revolucije. ni u djenikinovom štabu. a ni kod crvenih. stanovništvo sela i varoši, nisu klali, niti su kuće rušili, bez daljega. ni jedni ni drugi. sorokin mu se činio zver. lud. komedijant. a bio je svestan da se, tom svađom, prekida, između njega i njegovih sunarodnika, i poslednja nit. njegova usamljenost, u londonu, biće sad još veća, nego što je već bila. polazeći kući, setio se, da ga je lekar krilov, nekako čudno, opomenuo, da je opasno prekidati sa organizacijom i da bi trebalo da se vrati u komitet, u kom je bio. komitet ne prašta. svašta se priča. sveti se. u ruskoj emigraciji, u to doba, niko nije bio spokojan, kad mu se, u komitetu, ponudi kafa. znao je i onog koji je, u berlinu, za vreme jednog sastanka, pozvan telefonu. kad se vratio i popio malo kafe, koju je bio ostavio, naručenu, još toplu, na stolu, prevrnuo se. rjepnin je, pognute glave, razmišljajući o sorokinu, mesto kući, otišao iz kluba poljaka, u obližnji park. kao u nekom bunilu, sedeo je, dugo, na klupi, kod spomenika, koji je kraljica viktorija podigla svom mužu, albertu, kao da je neki lorenco veličanstveni, koji sedi, zamišljen, u renesansnom tornju. umoran, i ogorčen, rjepnin je želeo da posedi, malo, tu, u večernjoj hladovini, da bi se pribrao, pre nego što se vrati, u svoj stan, na sedmom spratu, gde ga nađa čeka. osećao je neku neizmernu tugu, a zatim neki, ludački bes. kao u nekom ogledalu u mozgu, a na pesku, pred klupom na kojoj je sedeo u zelenilu, video je lice sorokinovo, koga je bio oborio i počeo da davi. držao ga je za gušu i davio, lagano, sa osmehom, a to mu je činilo čak i zadovoljstvo. nikad dotle, u svom životu, nije imao sličnu misao. sedao je, kao van sebe, na klupi, dugo. park je bio mračan, ali je prostor, oko spomenika, bio osvetljen, iako, na ostalim klupama, nije sedeo niko. iz aleje, pred rjepninom, dopirao je do njega miris ruža, ali pomešan sa mirisom dezinfektanta, iz obližnjeg nužnika, skrivenog u žbunju. nužnika u londonu, ima svud. čisti su. vrata im se, automatski, otvaraju, kad se u vrata ubaci peni. u nužniku, u sobičku pri ulazu, sedi, uvek, neka stara engleskinja, čistačica, koja, od dugog vremena, čita novine. dočekuje i ispraća. rjepnin se setio svog sunarodnika, pred sudom u varoši exeter. potpuno, potpuno, besmisleno, činilo mu se sad, da živi u londonu, zajedno sa tim kapetanom, koji se zvao bjelajev, i sa sorokinom. sve se to ponavlja. šta sve nisu preživeli, i njegov otac, i njegova mati. rusi su nesretni. a niko ne bi znao da protumači, zašto. u polumraku hajd parka, kao da je neko priviđenje, u njegovim se očima javlja slika očeve kuće, preko puta aničkovskog dvorca. a zatim i kanal, duž kojeg je odlazio na sastanak, sa onom, koja je bila njegova prva ljubav. kći pukovnika konovalova, koji je često dolazio u posetu, kod njegovog oca. izišla mu je pred oči, kako, za vreme posete, sedi pored svoje matere, pred njim, a on, pazeći da se to ne vidi, trza, oba njena, duga kurjuka, sa prepodobnim izrazom lica. polako, sa te klupe, na kojoj sedi u parku, njegovo sećanje prelazi sa njim čak na šetališta peterhofa, gde je, sa njenom porodicom, bio na nekoj svečanosti. vidi je, da, vidi je, kakva je u svojoj šesnaestoj godini, sa torbom punom knjiga, pod pazuhom. nije bila tako lepa, ni tako otmena, kao nađa, ali se njemu čini bezmerno mila i draga, pa polazi, za njom, kroz mrak, po nekoj vodi, po kojoj korača. zelenilo šumaraka, u peterhofu, mnogo, mnogo, je tamnije, hladovitije, a nekako je tamo i trava drugače zelena, ali mu se aleja čini ista, pa ide, ide za njom, sve dok nije opet zastao, pred igrom fontana, duž kanala, koji odlaze daleko u more, u noć. miris ruža, i dezinfektanata, bio je nestao, pa oseća svež miris voda i vodoskoka, koji igraju pred njim. ne čupa joj više kurjuke, nego šeta sa njom, držeći je za ruku. bila je porasla i dolazili su iz škole igranja. imala je krupne, bademaste, oči. kad se oslanja o njega, čuje, kako šapuće. kolja, milij kolja. a, za čudo, čini mu se da je to glas nade. potrčali su uplašeno, natrag, onoj klupi na kojoj su sedeli, a na kojoj je bila zaboravila svoju đačku torbu kad su pošli, držeći se za ruku. kad su se vratili, torba je ležala na klupi. niko je nije bio ni dirnuo. rjepnin se na to trgao. sedeo je na klupi u londonu, a nalazio se u peterhofu, pre trideset i sedam godina. nemoguće. sanjari koješta, ne može da se otme od nečeg, čega više nema i što je, u stvari, davno prošlo. u poslednje vreme, rjepnin bi se, čim bi seo tako, na neku klupu u londonu, u nekom parku, pa i najmanjem, oko neke crkve, ili pred velikom crkvom svetog pavla, i nehotice sećao sankt petersburga. svoje prošlosti, pa i te anje pukovnika konovalova. dok je london ručao i žvakao, i žvakao, u milion i milion primeraka mljackanja, prilepljenih, lažnih nepaca, rjepnin bi izlazio iz podruma i sedeo, tako, čitav sat, da nebi sedeo u podrumu. london bi prolazio pred njim, kao u snu, kao da je san. a kad bi se trgao i pogledao na sat, promrmljao bi, sve češće. prošloje kak son. ta tuga, koja ga je obuzimala čim bi ostao sam, kao kad glumac ostane, sam, do idućeg čina, mučila ga je naročito zato, što nikako nije znao da nađe odgovora, na to. otkud ta njegova nesposobnost da se snađe u londonu, u toj ogromnoj varoši, gde su se, toliki, stranci, nekako, ipak, snašli. čemu živeti još nekoliko godina? ne vredi. znao je to, već i seneka. a uvideli su to bili i barlov, pa i taj šulgin, dragomirov, pa i sazonov. svi su bili nesretni, i mislili na samoubistvo. bili su nesretni, ali nijedan nije znao da protumači, zašto. da li samo zato što su bili rusi? emigranti? na toj klupi hajd parka, te večeri, rjepnin je, iznenada, počeo da mrmlja. ne, ne, nije to uzrok. koren njegove nesreće, njegove nesposobnosti da se snađe, u tuđini, u londonu, učini mu se, iznenada, da je samo, to što je on, prosto, potomak vojnika, rjepnina, maršala, feldmaršala, oficira. on je oficir. ne inžinjer rudarstva, kako je ujak želeo da on bude. ruski oficir. to je koren sve njegove nesreće u tuđini, pa i u londonu. bio je vojnik. to je koren svega. thats the rooth of everything mrmljao je engleski, na toj klupi, spremajući se da ode, do sedmog sprata kuće, nel gvin. da, da, oficir, pa se sve više gubi, u tom životu za civile, koji gleda svaki dan, u milion primera, u londonu. sve je nesigurniji, smešniji, slabiji, nespretniji, u tom životu, i, sanjari, eto, kao balavac, kao junker. da hoda po peterhofu, sa onom, koja je bila njegova prva ljubav, a, eto, ima i priviđenja, da je zgrabio za gušu sorokina, da ga je oborio, tu, na klupu, i, da ga davi, davi, sa uživanjem. a to bi mu činilo i veliko zadovoljstvo. valjda zato, što su te prve ljubavi devojčica i ta njegova prva ljubav, još uvek, tu, u mraku te aleje, i neće, nikako, da nestanu u mraku, i kći pukovnika konovalova još je tu. ona posmatra, sa užasom, šta on radi sa sorokinom, pa mu se čini da viče, moli, plače. a on je zadavio sorokina i bacio ga sa klupe, na zemlju, lako, kao da je lutka. neki eskim nađe, lakši od pudle, koju je imala, belu, i gospođica konovalov. tek posle dobrih pola sata na toj klupi, rjepnin se osvestio. prekida te misli, udarcem svoga štapa o klupu, i polako polazi, kući. iako je to neverovatno, u aleji, pred njim, još uvek mu se čini, da vidi, da, vidi, to mlado, voljeno stvorenje, u plavoj bluzi i plavoj suknjici, kako ta tužno posmatra, i kako počinje da beži od njega, užasnuta. pošao je, sagnute glave, i oseća, da pomalo vuče nogu za sobom. pred njim, u mraku, slabo osvetljene aleje, fontane peterhofa počinju da, i dalje, prskaju i skaču. peterhof mu se vraća u mislima. bele se fontane, i vrte, i igraju, pred njim, u noći kao balerine, igraju i rasipaju penu koja se beli kao sneg. da, da, to je opet ta pena, koju je video i u kornualiji, kao neku, beskrajnu, belu granicu, koja deli dva sveta i koju još niko nije prešao, živ. ostaje večna i posle burnih valova okeana, na pesku. još niko nije uspeo da se iz prošlosti vrati. čak ni puškin. uostalom, šta li radi sad, u životu, gospođica konovalov? ona je za njega ostala stara sedamnaest godina, ali je sad već, svakako, davno udata, ako je živa. možda, katkad, sa decom, odlazi i u peterhof? valjda se, katkad, seća i njega? kad je otišao u pariz jer je njegov otac, poštovani član dume, hteo da spreči taj brak, ona mu je pisala da će ga čekati, večno. koješta. treba sad otići kući, a trebaće mu dobrih četvrt sata, sa ovom nogom, da stigne do te zgradurine, gde ga žena čeka, prikovana uz šivačicu. ni celo čovečanstvo, koje se toliko hvali, da čovek sve može koje toliko uobražava, kad je reč, o napretku, i budućnosti, eto, ne bi moglo da mu vrati tu gospođicu konovalov, a ni njega, na onu klupu, sa đačkom torbom. kad je, pognute glave, požurivši, pošao iz hajd parka i prešao ulicu i uputio se kući, prolazeći kraj spomenika polarnog istraživača koji se, nađa, piše. shackleton, a izgovara. šekltn, a prošao, polako, i duž raznih muzeja koji se tu nalaze, ogromni, pokušao je da ubrza korak. isprsio se. stigao je do jednog malog parka, pored stanice podzemne železnice i zašao u jednu malu, tihu, ulicu, koja je još puna ruševina. čovečanstvo mu se nikako ne dopada. zna da diže piramide, za faraone, da pokriva, lešinama, bojišta, za napoleona, da slika čak i nebuloze na nebu, dosad nepoznate, ali, i kad bi htelo, ne bi znalo da mu stigne tu devojčicu, sa dva, duga, kurjuka, koja je uplašeno otrčala iz parka. seća se da joj je predlagao samoubistvo, kad su se, poslednji put, videli. stajali su, u polumraku, kao što je bio i ovaj u parku, u londonu, na jednom mostu, ispod jednog fenjera. stanovala je u onom delu sankt petersburga, koji se naziva. nova holandija. trebalo je da učine samo korak, dva, i, da zagrljeni, skoče u vodu, pa da odu, zaista, kao u neku holandiju, vodenu, mračnu, iz koje povratka nema. ona se, sirota, međutim, u poslednjem trenutku, snebivala. voda je hladna. rekla mu je, francuski, sa drhćućim usnama, da zna, da bi, u vodi, počela da viče, pa bi isplivala. a zar bi on mogao da postane ubica? pošto je osetio, da mu je noga kao ukočena, rjepnin je oterao od sebe i ta priviđanja, i ta sećanja, i rešio, da korača usiljeno, čvrsto, brže. a okrenuo se, kao da se boji, da ga neko gleda kako korača. kao da mu je još samo to trebalo, sećao se nekog defilea, pred štabom brusilova. bilo mu je to i smešno i prijatno. seo je na oronulu ogradu jedne porušene kućice, u toj ulici. trebalo mu je, do kuće, još jedno deset minuta. setio se da ga, kod kuće, čeka žena, kupatilo, odmor, i hrpa ilustracija koje su bili dobili od babuške, a u kojima je, dan pre, video, snimke jedne parade crvene armije, na crvenom trgu, u moskvi. ispred kremlja. u prvi mah nešto promrmlja, ljutito. međutim, setivši se koraka tih trupa, činio mu se, opet, sasvim isti, kao i carskih pukova. nehotice, osmehnu se zadovoljno. odnekud je osećao kao jezu miline, koja se širi u njegovom telu, od nogu do glave. isti korak. na trotoaru, iza njega, i ispred njega, nije bilo nikoga. kad je nastavio da ide, video je na zidu, pored fenjera, samo jednu senku. prolazila je na zidu, uspravno. iznenada, čuo je poznati glas pokojnog barlova, kavaljera ordena svetog georgija, kako mu šapće kroz smeh. tako, tako, tres bien, tres bien, mon prince. šagom marš. marš. domoj. domoj. mi se vraćamo. svi se vraćamo. rjepnin je bio, kao omađijan, zastao, pa je prevukao rukom preko čela, kao da otera nekog noćnog leptira sa očiju. nikog nije video na ulici. čuo je, međutim, smeh, čuo ga je, pa poče da korača, opet, sve čvršće, sve bešnje. pomislio je da je nađa svakako već stigla. treba nešto da joj skuva. ona sirota sprema svoje eskime. kao da neko, zaista, korača ispred njega, i pored njega, njegov korak, i protiv njegove volje, postade sve čvršći, ritmičan, a čuo je kao da iza njega viču, viču, mnogi. a koračaju, koračaju čvrsto, i mrtvi. na staru rusku komandu. novembar mesec u londonu, počinje, obično, maglama, ali su, te godine, poneki dani bili nastavak tog čudnovatog oktobarskog leta, koje nazivaju indijsko. to pozno leto ima sunca. svetli satdva, kroz oblake, čudno. lišće ne žuti. trava još zeleni. parkovi su puni zimskog cveća. zgrade se vide osvetljene, kao u ogledalu. poneki deo londona, u magli, liči na dvorce u škotskoj, u kojima, kažu, ima aveti, a do kojih se može popeti samo strmim putevima, zasutim žutim lišćem. ćopajući još na levu nogu, ali lako, rjepnin odlazi na rad, i, svako jutro, žuri, do stanice busova. oko njega su se razmileli, penzioneri, veterani ratova, koji imaju dom u tom kvartu, koji se piše chelsea, a izgovara. čelzi. oni su, mesto letnjih crvenih, šinjela, obukli, za zimu, plave. katkad rjepnina pozdravljaju, sa osmehom, nemo. pamte ga, u tom kvartu, blizu njih, stanovao je za vreme rata. rjepninu se čini, dok prolazi tuda, sporednim ulicama, kao da hoda pod nekim mrežama, razapetim pred njim, nevidljivo, a koje su, ipak, vidne. oseća, sluti, da se, tamo, na obali okeana, izmenio london prema njemu, samo ne bi znao reći, zašto. bio je usamljen u predgrađu mil hil. sad ga traže svi ti ljudi, i žene, koje je, tamo, na letovanju upoznao. kapetan bjelajev, misis foi, misis krilov, doktor krilov, misis peters, petrjajev, graf andrej pokrovski, i njegova tašta. ledi park, i njen suprug, onaj gorostasni škot, koji ima plantaže na ostrvu ceylon, čije se ime izgovara. silon. lekareva žena počela je čak da odlazi, po nađu, predveče, i, da je čeka, pred vratima škole krojenja, u kolima, iako nađa to odbija. izlazi krišom iz škole na druga vrata. park ih, već po drugi put, poziva, da provedu kod njih, kraj nedelje. a grafica panova, babuška, stalno ponavlja, nađi, da emigrant u londonu treba, pre svega, da uspostavi, veze. i posle one svađe u institutu poljaka, mladi sorokin se, pored svoje žene, javlja, telefonom, nađi, i udvara joj se. rjepnin onda, kad, ujutru, odlazi na rad, u magli, ne može da zaboravi kornualiju, i hotel u kom je letovao i upoznao taj svet. u mislima, sad, vraća se, ne samo, često, u rusiju, nego i to malo mesto na okeanu. sntmaugn. seća se kako je, tamo, u prozoru busova, vidao lica ljudi i žena, koja više neće, nikad, videti, a vidi, u mislima, i okean, i neko plavo brdo u daljini, a, jasno, i jedan crkveni toranj. sve mu to liči na bretanju od pre šest godina. kad se sad, u londonu, popne u bus, zagledan u nepoznata ica, ljudi i žena, što se voze, na rad, sa njim, on se pita. otkud to, da je taj hotel u kornualiji doneo tolike promene u njegovom životu? sluti da će ih biti još. a vidi tu zgradu, tako jasno i u prozoru busa, u londonu. zašto je bio tamo? zašto su ga poslali tamo? da bi ga pretvorili u avet? kad side, iz busa, prekoputa hotela ritz, čini mu se, uostalom, da, i u londonu, zaista, idu aveti, za njim. prolazi, svaki dan, pored palate, u kojoj je stanovao pobedilac napoleona, koji je naredio da se za njega, na nekoliko mesta, u tom delu londona, postave kamenovi sa kojih je uzjahivao. a prolazi i kraj te čuvene radnje, burmuta, kojoj su englezi, velikodušno, dozvolili, da prodaje napoleonu duvan za šmrk, i kad su ga odneli na ostrvo svete jelene, da umre. tu je i mesto gde su izvršena tri atentata na kraljicu viktoriju, a nijedan nije uspeo. u svom podrumu, posle, rjepnin, na svom tronošcu, ima da se pita, da li on, sve te gluposti ljudske, i podlosti, i podvale, sanja, ili je to, zaista prošlost koja je, london, bio, pre sto godina, a kojoj sad ima još samo tog smešnog traga? kamen da se duka popne lakše na konja. duvan, za šmrk, napoleona, koji se pakuje u jednoj radnji u blizini njegovog podruma. i u tom podrumu, ima sad čudnovatih promena i, za njega, čudnovatog posla. prodavačica petsi, koju je gospođica koja se zove. mesec, nazivala raga, bila je otpuštena. na njeno mesto robinson je doveo jednu rođaku, kaže mu italijan. a za knjigovodstvo, gore, u kontoaru, da pomaže rjepninu, svoju kćer. otišla je bila i sandra. bilans, za kraj godine, robinson traži, već za kraj novembra. nađa je, tih dana bila stekla utisak, da joj muž ne priča o teškoćama, koje ima, na svom tronošcu, u svom podrumu. slutila je, međutim, da rjepnin, u toj radnji, nije uspeo. da će, možda, izgubiti i tu, zlehudu svoju nadnicu. teško joj pada, i to, što odbijaju, po želji rjepnina, sve te pozive, onih, sa kojima se rjepnin u kornualiji upoznao. babuška, grafica panova, ponavlja joj, svaki dan, da to nije dobro. emigrant u londonu, kaže babuška, ne zavisi od svoje prošlosti, ni vrednosti, ni svog znanja i poštenja, nego, od veza. oni imaju dobra imena. preporuke. imaju sad i dobru adresu. sreća ih, možda, zbilja, čeka sad, iza ćoška. round the corner. kad je, međutim, čula da rjepnin odbija i poziv ser melkelma, uhvatila se za glavu, onako stara i seda, pa preti nađi, da će, i ona, dići ruke od njih. ne zna više šta će sa njima. sirota nađa onda, uveče, kad se rjepnin vraća iz radnje, pokušava, da navede muža, da joj kaže više o tom škotu, koji, tako star, ima za ženu, njihovu, tako mladu, sunarodnicu, a zatim predlaže mužu, kao uzgred, da bi trebali da prime poziv bar tog čoveka, za koga joj babuška kaže, da bi, zaista, mogao, da im pomogne, kad bi hteo. pošto joj muž nije ispričao ni ono, što je, na izletu do dvora kralja artura doživeo, pa ni ono, što je sa svojom, tako mladom, sunarodnicom, u kornualiji, doživeo, nađa mu kaže da je jako željna da upozna tu sunarodnicu i da bi trebalo, da prime, poziv ser melkelma. bezobrazni sorokin joj je rekao, na telefonu, da je sasvim siguran, da bi rjepnin, koji je odbio njegov poziv, primio poziv u crvenu ambasadu. majskov, ambasadorov, poziv svakako ne bi bio odbio. rjepnin je, onda, najzad, popustio. pristao je da odgovore na pismo parkovo, kojim se pozivaju da provedu iduću subotu i nedelju kod ledi park. nađa je onda, bez daljega, iduće veče, sela, da odgovori na poziv parkovih, čija je adresa bila, stewart house, u ričmondu. počela je da ispituje muža, kako treba odgovoriti na taj poziv, jer je ranije, nekoliko puta, imala muke sa engleskim pozivima u londonu. tako su formalni, kao da ih pozivaju da provedu subotu i nedelju, u kini. ogorčen što je taj poziv primila, naterala i njega da ga primi, rjepnin onda to veče, stoji iza leda ženinih, dok ona priprema odgovor na poziv parkovih. ona se onda seća nekih srna, na izlasku iz šume, tamo u parku, i lepih vidika sa terasa. crveni, kad joj muž kaže, da to house, ne znači običnu kuću, jer ta reč ima, sama po sebi, kod engleza, 11 značenja, a, u širem smislu, 30. sa rečju tom, u uskoj vezi, ima 376 podrazumevanja. muž joj se podrugljivo smeje. nije hteo da joj pomogne, ni kad se ona, telefonom, raspituje na stanicama, za tačno vreme njihovog stizanja kod parkovih, a to je potrebno da javi. a neće da joj pomogne, ni u izboru nekog, malog, poklona, za domaćicu, uobičajenog pri takvoj poseti. ona se onda rešava da ponese jednu lutku, na poklon. jednog eskima. mnogo je gore, to, da je, u pozivu, pomenuto, da će društvo biti malobrojno, ali da će se jahati. ona, već dvadeset godina, nije bila u sedlu, a nema, za amazonu, ni šta da obuče. rjepnin joj se smeje i zato, što ne zna, šta znači oko k. c. b. što piše iza imena parkovog, a ćerka je knjeginje mirske, iz familije anglomana, kao svi ti rusi, koje on naziva. djekabriste. što se njega tiče, on će ići odeven kao klark u londonu, ili učitelj jahanja u mil hilu, što je bio. a što se tiče tog, gorostasnog, škota, koji ima plantaže na ostrvu koje se piše ceylon, a koje englezi izgovaraju. silon, i njegove poštovane supruge, on ima vrlo rđavo mišljenje, o ruskinjama, koje se udaju za čoveka starijeg pola stoleća, a koji je, po njegovom skromnom mišljenju, svakako, neki šef špijuna. on više ne želi da upozna nikog, novog. videće ona šta znači stewart house. nađa se, sirota, onda zbunila. njoj su, reče, potrebna poznanstva, za njene eskime. iako ga je detinjstvo vezivalo za petrograd, london je tih poslednjih dana, pokušao, da ga odobrovolji, i smiri, sa dokazima da su te dve velike varoši, ako ne isto, ali u njegovom životu, nešto, za njega, predodređeno, iako iznenada došlo. podrum mu je pokazivao isto onakve mastionice, kakvih se, iz detinjstva u rusiji, sećao. iste su bile i stolice i tronošci, u kontoaru, kao one, koje je kod ujaka, koji je imao rudnik video. znači, pomislio je, i london mu je dolazio da ga vidi, da dođe po njega, već u detinjstvu, iako je bio od njega tako daleko. dolazio je kod njih na nevu? a ne samo da su mastionice bile onakve, kakve je kod oca video, pre skoro pedeset godina, nego su ga i slova u londonu sećala, tu, u tom podrumu, na knjige, iz kojih je, od oca, anglomana, zadatke dobijao. sećao se da ima dva inicijala, jedno w, i jedno s koje je pamtio, a znao da su inicijali imena šekspira. sećao se i slike jedne male devojčice, koja je, u toj knjizi, za njega, u udžbeniku, koji mu je otac kupio, služila, za tumačenje glagola moći, i ne moći. bila je nacrtana, majušna, kako pokušava da ubaci pismo u jedno poštansko sanduče, koje je bilo i suviše visoko, za nju, na zidu. sećao se i klauna cirkuskog, sa velikim nosem, koji je, u toj knjizi gramatike, služio, sa svojim psom, za ilustraciju predloga. pas je bio nacrtan u štenari. kako izlazi iz štenare. kako protrčava pod podignutom nogom svoga gose, komedijanta. kako skače preko noge tog klauna. kako čuči na leđima svog gose. a sve je to trebalo da mu utuca u glavu, engleske predloge. otac ga je podučavao, engleskom, i pre, nego što mu je uzeo guvernantu, engleskinju. u njegovom sećanju, počasno mesto, u srcu rjepnina nije imala ona, nego onaj mali pastir, kod ovaca, u polju, koji napasa ovce kraj druma, a kad neko prođe, pita, u svojoj bezmernoj dosadi. koliko je sati? a prolaznici, pričala je njegova knjiga, doneta iz engleske, kad prolaze drumom, i kad ga ugledaju, pogledaju na svoj sat, i pre, nego što ih pita. da, da čujem kako neko mrmlja, ruski. italijan ima pravo, u životu su tragična, samo iznenađenja. eto, on se najradije, iz te knjige, seća engleskih lokomotiva. njih je naročito voleo. kao i gulivera, koji je išao, otišao, ne samo u zemlju gorostasa, nego i patuljaka. pri kraju tih poslednjih sunčanih dana, početkom novembra, rjepnin je osetio da ta ogromna varoš pokušava, da se pomiri sa njim. sad, kad mu je predstojao taj vikend kod parkovih, rjepnin je, ogorčen, razmišljao, kako da izdrži tu posetu. nije bilo rečeno u pozivnici koga će sve, kod parkovih, sresti? njegova žena biće ljubazna, može da bude, sa svima. on se bojao, ako sretne još jednom sorokina, da ga ne udari. još dva dana delila su ga, od subote, kad će otići u ričmond. a kad je ta subota došla, pošli su, vozom, tako, da stignu na vreme za čaj, a putovali su ćutke. padala je kiša. na stanici nije čekao nijedan taksi. grdno su se namučili dok su, sa svojim prtljagom, stigli. nađa je bila pokisla i imala suze u očima. rjepnin se trudio da bude učtiv prema ženi, ali se zaricao da, nikad više, nikakav sličan poziv u londonu, neće primiti. on i englezi su dva sveta sad. kuća ser melkelma, na uzbrdici, u ričmondu na putu za kingston, bio je, u stvari, neki dvorac, jakobinski, sa trospratnim ulazom, čiji su mramorni stubovi i prozori bili uvezeni iz italije. park je imao zelen vrt koji se spuštao do temze, iznad koje je vidik bio dalek. činilo se da ih niko ne očekuje, ali, kad je njihov taksi, koji su našli tek u varoši, kod mosta, ušao, posluga ih je prihvatila, kao da je sve sam isluženi narednik. ono što je nađu bilo zaprepastilo, ona je bila smeštena na spratu, kuda se pelo raskošnim stepeništem, a dobila je sobu, pored sobe domaćice, ledi park. rjepnin je, međutim, odveden, mračnim hodnikom, gazeći po ćilimovima, nečujno, u prizemlju, do jedne sobe, u koju je posluga unela njegov prtljag, bez reči. pored njega su, iz predsoblja, pojavile se, kao da su još u kornualiji, gospođa peters i njena ćerka. gospoda peters se, glasno, nasmija, čuđenju rjepnina. njegova je sudbina, izgleda, da sa njima deli, svud na svetu, predsoblja i kupatila? tako je moralo biti. a zadocnili su, čaj se već služi. ako je zgrada bila jakobinska, to ne znači da je takva bila i soba u koju su ga uveli. naprotiv. zatekao je u njoj stvari, slike, ognjište, u kom je gorela vatra, kao da su se parkovi tek uselili, a da u londonu kraljica viktorija vlada, i sada. velika postelja bila je smeštena pod prozor, a na stolu, nasred sobe, bili su diviti, mastionice, knjige i papiri, kao da će rjepnin, tu, potpisivati smrtne presude, ili pisati, uveče, dnevnik svog života. nameštaj je bio francuski. na zidu je bilo vanrednih slika, ali to su bile kopije, ne originali. dok se rejpnin presvlačio, sa zida ga je posmatrao, prateći ga očima, jedan komandant gibraltara, u mundiru crvenom, sa čekinjastom kosom na čelu, i, crvenim obrazima u ogrlici. rjepnin se, žurno, oblačio. pošto nije imao nova odela, sem jednog, rjepnin se bio rešio, da se obuče, kao da su mu svi preci, na siči, igrali golf. kad je ušao u biblioteku, u kojoj mu je posluga rekla da ga čekaju, na čaj, niko nije ni pogledao kako je odeven. u biblioteci ser melkelma, rjepnin je zatekao domaćina i domaćicu, i njihove goste, pri čaju. to je, u londonu, čitava, kineska, pozornica. svi se kreću, uzimaju šolje, pijuckaju, traže još jednu, prinose je ustima, kao u baletu. rjepnin je bio malo zadocnio. sve su oči uprte u njega. iako, po odelu, liči na engleza, sa golfskog igrališta, što je u redu, po nosu, po crnoj bradi, liči na nekog azijata koji je, u engleskoj, slučajno. park ga dočekuje ovlašnom ljubaznošću, a njegova mlada sunarodnica, tako, kao da mu je sestra, ili kći. ser melkelm je, međutim, vrlo pažljiv, prema nađi. čaj dodaje gospoda krilov. rjepnin vidi, uokolo, krilova, gospođu peters, i pegi, i jednog riđog, bucmastog engleza, za koga mu kažu, da je mr. bames, i, jednog mladića, čije ime nije dobro čuo. sa druge strane nade, sede, pokrovski i generalica barsutov. ona je vrlo lepa i izgleda dobro. pokrovski je ubledeo. već posle dvatri minuta, rjepninu je jasno, da je mio gost, za ledi park, a da ser melkelm, iz prikrajka, prati njega očima, kao što lovci prate, okom, žrtvu. neprijatno mu je to i kaje se, što je došao. gospođa krilov, dva puta, pokušava, da od ledi park, otme, rjepnina, i, obilazi ga koketno. jednom se, umalo, nije zabatrgala preko njegove obuće, pa se smeje i naslanja, da ne padne, na njegovo rame. mladić čije ime nije čuo udvara se nađi, očigledno, a rjepnin čuje, kako gospoda krilov kaže, da mu ne dozvoljava, da zbunjuje, nađu. tako je rekla. to embarrasse her, valjda nekim, drskim, šalama? jer se smejao. nađa je bila pocrvenela i okrenula mu leđa. sva se obraća ser melkelmu. ljut, na tog mladića koga, u sebi, naziva balavcem, rjepnin, namršten, sluša tog, nekog, mister bansa, koga nije poznavao, ni video, pre. iz razgovora i smeha, oko tog čoveka, rjepnin je razumeo da je, za vreme rata, morao biti, hrabar, padobranac, a da sad ima malu fabriku, ženskog rublja, onog što ga francuzi zovu soutien gorge, a englezi bra. mister bans jadikuje da su mu pitomi zečevi obrstili celu baštu i da ih sad hvata, u gvožda. to su strašne štetočine. upropašćuju, kaže, jednu četvrtinu poljoprivrednog dohotka engleske, godišnje. treba ih istrebiti. rjepnin, koji je, u detinjstvu, obožavao zeke, sa kojima se igrao, posmatra zajapureno lice tog čoveka, sa vidnom odvratnošću. gospođa krilov uzvikuje da, to, što mister bans radi, nije lepo. zečići su mila i lepa stvorenja božija, i, nije pravo hvatati ih u gvožda. a biće, svakako, preterano, i to, da uništavaju jednu četvrtinu poljoprivrede. i njih je bog stvorio. mister bans, koji guta skone, male, škotske, kolačiće, kao roda žabu, obraća se onda baš rjepninu. zar nema pravo? rjepnin nešto mrmlja, ali je odgovor oćutao. i gospođa peters deli mišljenje gospođe krilov. zečije meso, pitomih zečeva, koliko je njoj poznato, čini dobar deo ishrane stanovništva, naročito nižih staleža, pa je pogrešno voditi rat protiv njih. treba poštovati volju božiju. a naročito mora biti na strani zečeva, kad su zamke, gvožđa, u pitanju. to je kanibalstvo. lome zečićima noge, tako, da satima crkavaju, u groznim mukama. katkad, pokušavajući da se oslobode iz gvožda, ostavljaju u njemu nogu, a uginu, ipak. psi ih napadaju, a mlade, i mačori, kad krv omirišu. nije lepo. misleći, valjda, da će u muškarcu naći saveznika, englez onda pita rjepnina, otvoreno. šta on kaže, na sve to. rjepnin onda, podrugljivo, kaže, da je na strani dama. razume da čovek lovi medvede u sibiru, jer je medved zver, kao što i čovek ume da bude, ali hvatati zečiće, u gvožda, ni njemu ne izgleda humano. medved je krvoločna, često i podla, zver, a zečići, kao igračke, najmilija stvorenja, za malu decu. kao da sad treba da viče, da su to štetočine, dvaput više, mister bans se obara na zečiće čitavim govorom. razume da neko sažaljeva zarobljenike, internirce, koji pokušavaju da uteknu iz logora, ali zečeve? smeje se, a zatim gleda u rjepnina, kao da je buda. rjepnin onda, ironično, dodaje, da se ne čudi mister bansu. on ima u svom komšiluku, da posmatra, kako se vodi rat i protiv golubova, a to su najnežnija stvorenja božja. a ne, kaže mister bans, nasmejan, najprljavija. opština londona otpočela je, ovih dana, rat, protiv golubova, i na trgu trafalgar, morala je. golubovi prljaju kuće. rjepnin je sad dobio, neočekivanog saveznika. pegi. i ona brani golubove. priznaje da, možda, nisu čista stvorenja, ali, kad bi se mister bansu dozvolilo da istrebi svakog ko je prljav u londonu, tom ratu ne bi bilo kraja. a prljavih u parizu, videla ih je, ima još više. a na celom svetu? priznaje, međutim, da su golubovi postali neizdržljivi, u poslednje vreme, u londonu. englezi hrane golubove u veneciji, a hoće da ih istrebe u londonu? to ne razume. razume lov na lisice, ali na golubove ne. ko zna zašto, valjda zato što vidi da onaj mladić prati nađu i ne skida sa nje oči, rjepnin onda kaže mister bansu, da bi, po njegovom mišljenju, englezi trebali da se zadovolje što imaju lov na lisice. istina, njemu se, ni taj lov, ne dopada. hajka na lisicu? sa gomilom pasa? sa gomilom jahača? to je koješta. gomila konja, pasa, lovaca, na jednu lisicu. mister bans je pocrveneo do ušiju. diže glas. englezi, kaže, to mister redžpin, zaboravlja, ostavljaju lisici mogućnost da utekne. to je lepo. a on je uveren, kao uostalom i svi englezi, da lisica, čak i uživa, u tom sportu, u toj igri. dešava se da utekne. pošto je mister bans bio podigao svoj glas, visoko, ser melkelm se umešao, preko stočića, i kaže da, stranci, nikad neće moći da shvate engleske običaje, pa zato se treba, uopšte, kloniti debate sa njima. nema to smisla ni u politici. on, lično, nema ništa protiv zečića. čak se i smejao, kad je čitao u novinama, kako pokušavaju, uzalud, da ih istrebe nekom bolešću, bacilima, infekcijom, od koje zečići crkavaju. zove se majksiomethausis, miksiomathosis, tako, nekako? svejedno. čitao je da se zečići dobro brane u tom ratu. posle jedne generacije koja je inficirana, iduća je postala imuna. opet se množe jako. svi su se smejali, dobroćudno. gospodi krilov je onda palo na pamet, da zatraži mišljenje i rjepnina, koji je sad ćutao. šta misli graf o tome? on je rus. stranac. šta misli stranac o tom? rjepnin se na to budi, kao iz nekog sna. prvo gunđa nešto, a zatim kaže, grubo, da ne misli o tom ništa. ne razume se, ni u zečićima pitomim, ni u golubovima. priznaje, međutim, da ih žali. ne može se, kao što su englezi, biti jako religiozan, a ubijati božija stvorenja, koja su, sitna, i nemoćna. nije lepo. u engleskoj, to je video u okolini, gde imaju vile, ljudi tamane i veverice, kao štetočine. može biti da i jesu. u njegovom detinjstvu, u rusiji, za njega su veverice bile najmilija, najveselija, najlepša stvorenja, i, bile su omiljene, jako. niko ih nije dirao. bila su najomiljenija bića u dečjem svetu, u celoj rusiji. zapamtio ih je, pa ih žali, kad vidi, da ih, ovde, tamane. kao da ga je neki nov protivnik, u rvanju, doveo do besa, mister bans viče, ljutito, da su i veverice, štetočine, i te kako. to je fakt koji svaki razuman čovek mora priznati. treba ih istrebiti. to je fakt, a stranci mogu misliti šta hoće. comments are free. kao da je neki đavo ušao u rjepnina, on onda kaže mister bansu da su njegove misli opasne. neko bi na svetu mogao, jednog dana, da proglasi, na primer, i engleze, za štetočine, pa šta bi onda bilo? kad je to rekao, zaprepaščenje je bilo, vidno. domaćin se glasno smejao. nađa je vidno prebledela. ser melkelm nije skidao oka sa rjepnina. samo je generalica barsutov, očevidno razveseljena, uzviknula. good. very good. posle je, međutim, u biblioteci nastala neka, nelagodna, tišina i ledi park je sve pozvala u hol. igraće bridža. rjepninu je ta uobičajenost, društvenih igara, toliko dosadna, da je razmišljao, kuda bi pobegao, iz hola. kroz prozor je video temzu i daleke vrbake u magličastom prostoru, nad kojim je nebo bilo, sivo. međutim, društvo je selo za bridž. svi su sedeli mirno, kruto, ozbiljno. nađu, koja je sela da igra, generalica barsutov je, očigledno, uzela pod svoje okrilje. zagledan u tu lepu ženu, kraj svoje žene, rjepnin se, u sećanju, opet, i nehotice, vraćao u kornualiju i prolazio, još jednom, uvalom i brdom nad uvalom, u kojoj je bio, prema pričama u kornvalu, dvor kralja artura, na kom se odigrala tragedija tristana. nameravao je da priđe grafu andreji, dalekom rođaku svoje žene, i da ga pozove da odigraju partiju šaha, a razmišljao, o tom, šta bi bilo da, između te žene i njegove žene dođe do prijateljstva? o onom, što se u kornualiji bilo desilo, niko, u tom društvu, nije više govorio. rjepninu je palo u oči kako se i graf andrej bio promenio. bio je, još uvek, tih, tužan, kao u nekom žalosnom snu, ali mu je lice dobilo crte muškarca koji nije više, ni plačevan, ni slab, ni nesretan. bilo je tvrdo. kad bi uhvatio njegov pogled kako prati generalicu, u tom pogledu rjepnin više nije nalazio onu začuđenost, i hladnoću, kao u kornualiji, nego svetlost u očima koju imaju ljudi u škotskoj koji love srnu, koja se nikad ne ugleda blizu, nego daleko. rjepnin je, kad je bio, sa poljacima, došao u englesku, zvat, dvatri puta u lov u škotskoj, valjda da mu pokažu simpatiju, koju je škotska, zbilja, imala, za poljsku. kad bi čuli da je rus, pitali su ga za votku. otkad je bio u onom podrumu u londonu, rjepnin bi se, čim bi negde seo, počeo da seća sankt petersburga. dok su, london, i svako društvo, žvakali, ručali, ili pili čaj, ili večerali, rjepnin bi čuo, činilo mu se da čuje, u milion primera, mljackanje, prilepljenih, lažnih, nepaca. onda se u njemu odmah budi ta melanholija, ta nesposobnost da se smiri, u toj velikoj varoši. to mu se desilo i sad. rjepninu se u tom društvu dopadala samo generalica barsutov, koja je, očigledno, vrlo srdačno prilazila i nađi. dok bi sedela pri stolu, ona bi se, katkad, bez ikakvog povoda, nasmešila i rjepninu. bila je u nekoj crnoj haljini, pariskoj, u kojoj se činila, sva, još čudnija, nego pre. rjepnin je sad već dobro znao da je engleskinja, ali je, i sad, imao to čudno osećanje, da je to ruskinja. u polutami poslepodneva, u tom starom zdanju, njena riđa kosa i njene tamne oči, sva njena lepota, bila je još veča, nego u kornualiji. nađa bi se, i nehotice, češće, zagledala u nju. mogla je biti nađinih godina, a možda i mlađa ili starija, ali je, sa svojom lepotom, padala u oči, odmah. naročito zato, što je imala taj čudan, mio, osmeh. beatrix barsutov, ili bea, kako su je zvali, u parizu, u društvu propalih, ruskih aristokrata, kneževa, grafova, generala, diplomata, bila je od onih žena, velike lepote, koje nisu sretne, iako to kriju. njena lepota nije bila samo u toj riđoj tamnoj kosi, koja je u sebi imala neki rumen sjaj, prirodan, ili namešten, ali koji bukne kao buktinja uveče, niti samo u tim krupnim, očima sme, koje su se sjale, i u tami, nego i u tom osmehu koji je rjepnina sećao na bahantkinju, kao i njeno telo. to sećanje nije bilo, kod rjepnina, samo u razmišljanju, gde li je tu ženu bio već video, nego se tih skulptura u atini sećao, u magnovenju, čim tu ženu ugleda. nađa mu je, i sama, posle, u londonu, potvrdila, da je, i ona, tu misao imala. a kad žena, za ženu, tako nešto kaže, to je sasvim sigurno, tačno. na tim udovima, grudima, ramenima, nije bilo nikakvih naslaga jela, ni pića, kao da se ta žena hrani snovima. što je bilo najčudnije, na tom licu, i telu, iako je sad već i rjepnin znao da, ta, bestidna žena, želi da zameni svoju, mrtvu, kćer, kod svoga zeta, nije bilo, ni traga, nekih strasti, a još manje nekog znaka razvrata. dok je na lepom licu njegove žene, težak život, tih godina, kraj sve lepote, ipak, ostavio trag tuge, žalosti, pa i zamora, na licu te žene, ni godine, ni plač, ni život, nisu bili ostavili traga. bila je od onih žena, o čijim se ljubavnicima ništa ne zna. čelo joj je bilo i sad, čisto, kao od mramora. tu ženu, nijedan sudija na svetu, ne bi bio mogao da osudi. pored tog tela i lica grčkih igračica, od mramora, iznad tih očiju, jedino, što je bilo, možda, čudno na njoj, bila je ta vedrina, taj mio osmeh, i posle svega što se u kornualiji bilo desilo. osmeh. otkud, to, u kćeri jednog, engleskog generala, koja govori ruski, kao da se rodila ruskinja? ta metamorfoza, u njegovim mislima, dok je sedeo zagledan krišom u generalicu, nije bila po volji rjepninu. rjepnin je bio kockar, ali nije imao, ni malo želje, za bridž, za igru te vrste. fantazija koja pretvara tu crnu ženu, u nađu, sa zelenim očima, koje poplave kad su nežne, nije rjepninu, nimalo, bila prijatna. pa ipak, ta misao luda. da bi te oči, to telo, mogli dakle, da pretvore i nađu, u takvu ženu a tu ženu u njegovu ženu, začudila ga je. zar je i samo biće njihovo, njihova ljubav, njihov muž, ljubavnik, samo igra slučaja? ne, ne to nije boginja, koja muškarce koji se vraćaju iz rata, pretvara u krmke. ne, to nije kirka. to je bahantkinja, jedna od onih koje su, on i nađa, videli, u muzeju atine. te slike, skulpture, muzeji, na koje su rjepnin i nađa, zakačinjali, i lica, i imena, svojih poznanika u raznim varošima evrope, i, u prošlosti, bili su, dakle, zaista, neka vrsta zagonetki, slučaja, ali dubokog smisla. veliki knez u parizu bio je, rjepnin se toga opet setio, u nađinim pismima balon mongolfijera, koji se splasnuo. car, samo monsieur nicholas. neka lepa i mila i umrla poznanica u njihovim familijama, pa i među živima, dobila bi, u njihovim pismima, ime neke ćerke careve. a da ne bi vređali mrtve, uvek samo. tatjana, kao ma koja mlada, ruskinja. kad bi neka poznanica njihova bila tako lepog tela, kao sad ova engleskinja, dobila bi ime, u pismima rjepnina, jedne lepe balerine koja se zvala. koren. u svojim pismima nađa i rjepnin bi brbljali imena crkava, muzeja, skulptura, i slika, a katkad bi ta snobovska igra, u razgovoru, te ruskinje i tog rusa, prešla i u rebuse, pa bi nekoj svojoj poznanici u parizu, koja je bila zaludela jednog sirotog, skromnog, mladog, emigranta, rusa, nadenuli ime iz romana. irina, iako se zvala. dunja. ono, što je, to veče, bilo začudilo rjepnina bila je ta strahota, da telo žena, vrsta lepote, lica, očiju, postaje njihova sudbina u životu, u ljubavi, u braku. zar ta slučajnost, koja ne zavisi od nas, nije strašna ludorija? kose obrve generalice barsutov bile su kao da su iz uzbekistana sa kojim ta engleskinja, niti je imala, niti je mogla imati, ma kakvih, veza. bile su, valjda, slučajnost? izraz naravi, volje, jedne žene koju je bila obuzela ljubav, nedozvoljena, žalosna, tužna? nađa je bila, u jedan mah, uhvatila pogled svoga muža kako, u generalicu, gleda. bila se nasmešila, a zatim je pognula glavu. bila je prebledela. dok je posle sedeo sam, usamljen, i pregledao neke ilustracije, i francuske novine, rjepnin je bio zapazio, da se nađa, zbog nečega, ne oseća dobro, u tom društvu, oko stola. počeo je i da oseća neki gnev, kad je primetio da joj, onaj balavac kome nije pamtio ime, često, prilazi, i, nešto, tako reći, šapuće iza uveta. ponašanje tog lepotana bilo je čudno. niko se tako nije ponašao, tog dana, u toj kući. rjepnin je bio svojoj ženi dao reč da će, do kraja te posete, ponašati se ljubazno, ma šta doživeli, u toj kući. ispao je bio, kad je bila ta prepirka oko zečeva, o štetočinama, ali se sve svršilo dobro. nađa nije sve to čula. domaćica, ledi park, je nađu naročito privukla sebi, i, sa njom stalno nešto, veselo, razgovarala. ledi park nije napuštala nađu, ni kad je društvo prešlo, iz hola, u biblioteku, i pošlo na večeru, prema rasporedu koji je bio izložen u biblioteci, otkuda se izlazilo u nužnike. rjepnin je bio zapazio, i to, da domaćin, i taj mladi čovek nešto, često razgovaraju. tiho. mladić je, pred starcem, stajao, kao pred pukovnikom, narednik. bio se promenio. učtivo, i suviše, počeo je da sklanja, čak i stolice, kad bi nađa prelazila, preko hola, ili biblioteke, tako, da je to bilo upadljivo, tim više, što je nastavio da, rjepninovu ženu, prati, čežnjivo, i drsko, zagledan u nju. pre večere, rjepnin je imao nekoliko minuta vremena da, na spratu, poseti, u njenoj sobi, svoju ženu. nađa se pripremala za večeru. njene su oči bile mutne, ali bez traga plakanja. bila je ponela svoju jedinu novu haljinu koju je imala. na rjepninova pitanja, koja je ponavljao, priznala je da je sa tim balavcem imala neku malu neprijatnu scenu, ali je to bila neka sitnica. to je, prosto, čovek, koji je jako mlad, neozbiljan, više nametljiv, glupavo, nego drzak. park ga je jako ukorio, zbog šala, koje je, u ženskom društvu, počeo da priča. molila je svog muža da se, u to, ne meša. ako joj bude bila potrebna, ma kakva, zaštita, to neće kriti od njega. zvaće ga. ona nije dete. zasada bi to bila za nju uvreda. smešno. rjepnin je ćutao. zatim je zapita, prebledeo, a kakve su bile te glupe šale koje je taj, engleski adonis, pričao, ženama? nađa onda, sa jednim čudnim osmehom, reče. neke glupe šale sorokinove o njegovoj supruzi koja se boji da ne dobije dete. park je mladića isterao iz hola i rekao mu, ljutito, da če o tom imati da čuje i sorokin nešto i od njega. sutradan, park je priredio svojim gostima, izlet, u motornom čamcu, u svojoj jahti, i piknik, na vodi, uz obalu hotela na temzi koji se zove savršen pecač, compleot angler.pošto nađa nije imala kostim za jahanje, park je odustao od jahanja u šumi ričmonda, i zadovoljio se pecanjem. istina, reče, to nije, ni blizu, onako veliki doživljaj, za strance, kao lov na pastrmke, u njegovoj škotskoj, ali će biti veselije. u škotskoj se kaže, ćuti, i ne primaju se u izlet, oni, koji ne znaju šta je pastrmka. pecanje, ovde, u malou, može biti samo za strance, doživljaj. neki gosti nisu bili zvati. a generalica barsutov i graf andrej, vratili su se kući. ledi park, pa i njen suprug su se, sasvim, posvetili nađi. gospoda peters, gospodin bans, i onaj mladić, čije ime rjepnin nije bio dobro čuo, držali su se, po strani. a pred polazak parkovih na izlet, oprostili su se, od izletnika, i lekar krilov i njegova žena. idu, u posetu, kažu, bjelajevu, koji se nalazi, kod krilova, u bolnici, sa jednim ogromnim čirom na vratu. rjepnin se, u tom malobrojnijem društvu, nije osećao bolje, nego gore, iako se, takva je ljudska priroda, osetio, pomalo, polaskan, od strane parka, jer nimalo nije sumnjao, da je park, zbog nečega, udaljio sa vikenda neke. nije ni sam znao, otkud mu pade na pamet, da parku kaže, kad su ostali sami na krovu jedrilice, pripremajući motor, da je, u prvi mah, u kornualiji, kad je ugledao parka, pomislio da vidi admirala, koji se zvao vyan i koji se jako istakao u ratu. pričao je, kako su se, on i nađa, zadivili, kad je taj admiral uleteo, zajedno sa svojom, već ostarelom, suprugom, u štalu, koju je bio obuhvatio požar, i spasao krave iz plamena. izlažući se da izgori u požaru, jer su grede već bile u plamenu. to se, nađi, reče a priznaje i njemu, jako dopalo. rjepnin se trgao kad mu je škot, suho, odgovorio, da on nije vyan, nego park, i, ne želi da bude, ma ko drugi, u životu. posljednji je muškarac u svojoj porodici. a što se tiče krava, smešno je spasavati krave iz vatre. a smešno je i, imati, ostarelu, suprugu. iako je rjepnin ućutao, posle toga, i posmatrao tog čoveka, ironično, društvo, dole, u kabini, male jahte, bilo je veselo. bilo jer upadljivo, koliko je ledi park, toliko mlađa od nade, gledala samo u nju, brinula samo o njoj, pa joj je čak uzela, da joj gata, i ruku. park je bio to primetio i ponašao se, prema nađi, i on, vrlo ljubazno. imao je, reče, takvu kćer, koju je izgubio u prvom svetskom ratu. on se, dodade, oseća više, kod kuće, u rusiji, koju zna dobro, pa, i na bahamskim ostrvima, nego u londonu, iako je priznaje, da ima i engleza koji su dobri ljudi. pomogli su škotima da, i drugi svetski rat, dobiju. pocrveneo je, kad je primetio da je rjepnin, najzad, zapazio, u toj šali, žaoku. rjepnin pomisli da je, iznenadna govorljivost, starog škota, posledica šampanja, koji je park i za doručak pio, ali se varao. bila je posledica ljubomore, pored mlađeg čovjeka, koji mu je ženu posmatrao, zadivljeno. sem toga, rjepnin je bio naišao na škota, kome, valjda, ni do te žene nije bilo stalo, ali koji je voleo škotsku, isto tako ludački i besmisleno, kao i rjepnin, rusiju. park je, kroz tihi smeh, pričao, da su i bjelajevu, kao i bansu, posle rata, u penziji morali da kupe malu radionicu, za izradu ženskog rublja, u parizu, onoga, što francuzi nazivaju soutien gorge, a englezi bra. zar to, za padobrance, nije ludo zanimanje u miru? što se tiče sorokina ser melkelm ga je ruski zvao, tako, taj čovek je trebao da se rodi u italiji, a ne u emigraciji, u porodici ruskih aristokrata. u italiji, taj bi bio odličan u mafiji. to mu ne treba reći, ali je tako. pri kraju rata, želeo je da ga premesti u irsku. tamo mu je, među ludacima, i mesto. njegova rođaka se bila, međutim, zaljubila u tog mladića, pa mu je bilo žao, da ih rastavi. to je dobra žena. malo je dobrih žena na svetu. ne bi trebao da prekida, sa onima, koje je u hotelu foi, upoznao. on je, kao stariji, mora reći, da ne valja, što se toliko usamio, začuđen, rjepnin je ćutao. iza njih, na temzi, pojavilo se bilo još nekoliko malih jahti. daleko, ispred njih, na ogromnim travnjacima, primetio je bio jedan par jahača, koji su ležali, potrbuške, na konjima, a koje su konji nosili, preko polja kao preko prepona. kao neke davljenike zakovane za dasku. glava im je, nekoliko puta, nestajala pored konjskih glava. tek kad bi se ispravili, ustali, i stajali na uzengijama pravo, kao skijaši, konj ih je, iznosio, poslušno sa galopatora. rjepnin je bio zaćutao u društvu škota, a slušao kako ser melkelm priča, o ratu. kao da se, starački, zaboravljao. katkad bi postalo jasno, da se radi o prvom svetskom ratu, i rusiji. tek kad je ser melkelm počeo da povlači paralele, između građanskom rata, i monarhije, i parlamenta, u engleskoj, i rusiji, rjepnin je počeo da se smeška, podrugljivo. to je dakle poučitelno, slovo, njemu, emigrantu? posumnjao je, da se, iza toga, krije, nešto. iza te propovedi, čoveka, koji ima plantaže na ostrvu ceylon. pratio je sve više očima svoju sunarodnicu i nije to ni krio. najgore je, prema mišljenju ser melkelma, to, da su, u naše, vreme, revolucije dugotrajne, masovne akcije, pre su to bila prečišćavanja u užem krugu. između monarha, ili tiranina, ili kralja, i oficira, garde, i dvatri puka. uz to i nekoliko filosofa. sedeći na krmi, koja mu je bila pripremljena, ser melkelm je tvrdio, da, za vreme stjuarta, na primer, niko nije, u revoluciji, i varoši, razarao, a nije se, ni ubijalo, posle bitke. u rusiji je toga, kaže, bilo mnogo. on, emigrant, će to najbolje znati, iako je žalosno. rjepnin je bio podigao glavu. anton ivanovič, reče, piše, da, ni boljševici nisu razarali, kad bi osvojili neku varoš, belu. do masovnih ubistava je dolazilo, tek pri kraju, za vreme strane intervencije. ser melkelm onda, razgoračivši oči, reče, da, koliko je njemu poznato, a on to zna, sve je to drugače bilo. u svakom slučaju, sorokin nema, u svemu, pravo. on vidi problem ruskih emigranata i suviše usko. ono što sorokin traži, sasvim je beznadežno. mi, i vi, rusi i britanci, hteli smo da se potučemo, oko tibeta, u aziji. a treći se smejao i koristio. ko danas misli o tibetu? rjepnin je onda već bio naslutio, da taj škot valjda želi da vidi, šta, on, rus, u londonu, misli, o svemu, što se u rusiji dogodilo? bilo mu je smešno i činilo mu se prepodobno. reče, da je on, u revoluciji, bio, običan, mali, poručnik, u štabu, a nije se mešao u politiku. njegov otac, poštovani član dume, jeste. on, nije čak nijedan metak ispalio. sasvim je zadovoljan u londonu. klark je u nekom preduzeću sedlara, čizmara, obućara, nekih belgijanaca, koji izrađuju čuvenu opremu konjsku, ali i ženske cipelice basnoslovno. bio je u sntmaugnu da se odmori. konstantina konstantinoviča, koji je sad, čini mu se, britanski oficir, wingcommander fowey, nikad, pre, nije ni video. gospođa foi mu se čini, međutim, vrlo razborita, i ljupka, žena. on, uopšte, ne voli taj, ruski, komitet u londonu. već godinama nije član. to je dobro. njemu, njemu je, sorokin, stvar sasvim drugače bio predstavio. u stvari, kao da u hotel krim dolazi knjaz, koji je bio desna ruka sazonovu, iako sad živi u londonu, u jednom podrumu, teško. trebalo bi mu pomoći. pravo da mu kaže, ni on, melkelm park, ne misli o komitetu, dobro. to su čestiti ljudi, i prijatelji ove zemlje, ali ne vide daleko. ni englezi ne vide daleko. on je škot. škota ima na celom svetu. naučili su u prošlosti, mnogo. engleska se borila i sa napoleonom, dugo, pa? stvorila je namesto napoleona, veliku germaniju. borila se dugo i za italiju. pa? stvorila je ovu, koja joj, umalo, ne uze indiju. mi smo, škoti, držali indiju. englezi, civili, izgubili su indiju. borili smo se i za japan. pa? šta smo dočekali od japana? lako je, uostalom, englezima, njima ništa neće moći da se desi. postaće, jedna više, država sjedinjenih država. dolar će zameniti funtu. mi pokušavamo da ih urazumimo. ostrva nisu nemoćna, mogu da postanu aerodromi. još možemo držati te veze, te mreže, u velikom svetu, ali englezi nas pretvaraju u svoju koloniju. nećemo to. pretvoriće oni sebe u koloniju, amerikansku. kad se bude vratio u london, on će ga pozvati, da vidi škotsku. biće njegov gost. ledi park se jako dopao. on, park, znao je dobro, rusko carstvo. poznaje rusiju. biće mu milo da rjepnin bude prvi rus, koji mu dolazi u kuću. rjepnin onda pomisli, dakle, to je , to je, što se, sa njim, hoće? brzo dodade da ne veruje da će moći otići u škotsku, iako je voli, i zna, jer je tamo bio, kad je došao u englesku. preselio se u nov stan u londonu. živi sa ženom vrlo skromno. uostalom, njegova žena se sprema tetki, u ameriku. ni on ne misli da ostane u londonu. živeli su, u londonu, vrlo teško. zna. rođaka mu je pričala. ona zna čitavu njihovu istoriju, od grafice panove. samo, po njegovom mišljenju, rjepnin je mnogo grešio, i, kao da je neki boljševik, a ne knjaz ruski, stalno je očekivao da ga neka organizacija pomogne, i, englezi, pomognu. to je bilo pogrešno. organizacije su spore, glupave, neumešne, pišu, pišu, a prolazne su. niko nikome ne pomaže u miru. trebalo je da nade prijatelja, pomoć jednog čoveka, jer se samo pojedinci razumeju. rjepninu, kome se sve to činilo prepodobno, smešno, padoše odnekuda vrane na pamet, u sećanju. pa jata vrana, reče ser melkelmu, to svakako zna, kad se jedna rani, sva, cela, pomažu. donose ranjenoj, hranu i štite je, ne napuštaju. kod arnhema je jedan engleski oficir obećao da će se vratiti, svom vojniku, ranjeniku, u gumenom čamcu, u kanalu, pa se nije vratio. može biti. ljudi nisu vrane. poreklom su od železnih zmija, a zmije žive po svom nagonu. pastrmke u škotskoj to znaju. srndaći oko njegove kuće poznaju njegovu ruku, čak i šaku. znaju, kad im donosi hranu, a vide i kad nosi pušku. vide i sa velike daljine. imaju lepe oči, kao junone ser melkelm je, to, izgovarao. džunou. uostalom, hteo je da mu kaže samo ovo. treba da primeti da oni, škoti, imaju u evropi, imali su, istu ulogu, istu sudbinu, iako postoje, dabogme, razlike, između velikih naroda, velikih brojem, i malih naroda, malih po broju. rusi su sad raseljeni po celom svetu. to su i škoti već vekovima. otuda i njegova simpatija za ruse. a ne treba da misli da su, svi škoti, samo vojnici, kao njegova familija, krvoločni i žalosni. ima među njima i pravih hrišćana, kao i u rusiji. kvekeri su to. to je bio razlog i, što je on išao u rusiju. a razume se, i ruskinje, i, krasivaja ruskaja pesnja. engleska je samo divlje ostrvo. anglija dikij ostrov, reče. park je izgovarao ruski, dobro. bio je prešao u razgovoru na ruski, a prvi put se i nasmejao. rjepnin je bio iznenađen ruskim izgovorom ser melkelma, kao i njegovom blagoglagoljivošću, ali se i dalje smeškao. škotska je, reče škot siromašna zemlja u evropi, bjednaja strana v evrope. škoti su zato rado odlazili u beskrajnu rusiju. mi horošo znajem vašu zemlju. on, u svakom slučaju, želi da mu pomogne. upoznaće ga sa svojom rođakom, koja ima štalu. trkačkih konja. biće i za njega nešto. neće morati da, do smrti, sedi u jednom podrumu. putovaće. škota ima na celom svetu. nije tuđina, uvek, najveća nesreća u životu. na trkama, na primer, on je, svud na svetu, kod svoje kuće. rjepninu, je tada bilo jasno, šta ser melkelm traži. toliko mu se učini, drsko, pa i smešno, da se odobrovoljio. odgovarao je, podrugljivo, kroz smeh, kao da mu je taj ogromni škot nudio ženu, ili zvezde na nebu. pokušao je da objasni, da se, u njemu, ruskom emigrantu u londonu, bore dva bića, koje on, u šali, u sebi, naziva. jim i john. džim mu viče u uvo da je bednik, prosjak u tuđini, da će da završi u oluku. da samo u svojoj zemlji čovek može da bude sretan. da je, to, što je zadesilo ruse najveća nesreća, gora nego što je bila najezda mongola i mongolsko ropstvo. na celom svetu ruski oficiri ima da peru sudove, prodaju novine, čiste ulice, prodaju ćilimove, ili zelen. džoni mu viče u uvo da, nimalo, ne treba da se stidi, što je ruski emigrant. ruski emigranti su naučili svet baletu, pevanju, u parizu, u americi, u teatru. čak i šekspiru. a siromašni, stari, kosmati, ruski profesori, napuniše u tuđini, knjigama, katedre i univerzitete, kao nekad grci, kad je konstantinopolj pao. džon kaže da treba, da se oseća, kao apostol, ali, na žalost, on je oficir, oficir, potomak anikite, rjepnina, koji je sa svojim kozacima ušao u pariz. eto to je. džim mu viče u uši da treba da se stidi, jer će njihova deca da služe tuđinu. menjaju i svoje ime. ne znaju više, ni svoj jezik. postaju francuzi, amerikanci, englezi, nemci, italijani, melezi. prodaju se, kao što su robove prodavali. postali su đubre za nađubrivanje, neplodnih zemalja. pa šta je onda istina. jim ili john? je li to bila sreća, ili nesreća? to se i škoti za sebe pitaju, reče ser melkelm, zagledan u svoju ženu, koja je izlazila iz kabine, a mahala im rukom. u nekoj daljoj, lepšoj, budućnosti, reče ogromni škot, zamišljeno, možda će se, ta nesreća, pretvoriti u dobro. ni on, ni njegova žena, u londonu, ne treba da očajavaju, sreća je možda, tu, iza ćoška. round the corner. sve do te rečenice ser melkelma, rjepnin je bio zagledan u temzu, i sedeo, na palubi, sa nekom žalošću, koja ljude u tuđini, na izletu, obuzima kao i san, u kom i brige, i bolovi, prestaju, a reči odnosi vetar. kad je, međutim, škot rekao tu rečenicu, koju je rjepnin, u londonu, toliko puta čuo, on se trže. dakle tako? sestra ima štalu i trkačke konje? a biće u toj štali i za njega nešto? tien, tien, reći će nađa. on je sasvim zadovoljan u svom podrumu, reče, srdito, ser melkelmu. ne bi želeo da opet menja zanimanje. te metamorfoze zamaraju. čovek treba da se pomiri sa svojom sudbinom. škot mu onda, točeći mu šampanj, koji je i na izlet nosio, reče, kao uzgred još i to, da konji njegove sestre, često, putuju. u pariz, pa čak i u ameriku. možda će i u rusiju? nije to više nemoguće. rus je onda razumeo. osmehnuo se, kao kad bi, pri kocki, uhvatio pogled i protivnikovu misao. ne, ne, hvala, on je bio učitelj jahanja u mil hilu, ali se nije trkama, i tim poslovima, nikad bavio. niti misli da se bavi. pokojni rjepnini prevrtali bi se u grobu. trgovački duh mu je uvek nedostajao. rus je. ser melkelm onda ustade, kao da je neku partiju pokera završio, pa je počeo da se spušta u kabinu. rjepnin ostade sam na palubi, pored krme ser melkelma. znači, reče u sebi. sorokin, i njegov markiz de sade, imaju pravo? đubre je čovečanstvo. pojedinac ima pravo. mesto da je uživao svoj život, onako, kako to nagoni traže, on, i na kraj sveta, i kraj londona, čeka, da mu se omogući u životu, da živi neki život koji, sa našim telom, nikakve veze nema, ni koliko plač u snu. povratak u rusiju? prazna opsena, halucinacija, groznice uma, kraj mora uspomena? njegovo oduševljenje, da može dva dana da provede na izletu, dakle, završiće se večeras uzalud. uostalom, čemu se i nadao? ljudi su svud isti. zar to žvakanje, taj šampanj engleza, ta ljubavna parenja na izletu, nisu i u petersburgu, bili uvek, pomešani sa melanholijom, sa pijankama, i žalostima, rastancima i oproštajnim pismima samoubica? bila su ista. bio je ustao. stajao je zagledan u temzu. za njima je ostajala na vodi samo pena. svega je toga bilo i u rusiji. sad, i tu rusiju, samo suze emigranata, nad prošlošću ulepšavaju. video je on šta i ta, njihova, mnogo pominjana, ruskaja duša znači u haosu, u porazu, u bekstvu. kad brodovi beže i čamci tonu. a neki se dave u moru. pobeda sve ulepšava, poraz sve zagadi. kao da je i gorostasni škot osetio, da se nije približio rusu, na tom izletu, nego udaljio od njega, ostavljao ga je posle samog, to poslepodne, dugo. a kao da je i ledi park imala neko naređenje, ona je, u kabini sedela sa nađom i nije prilazila rjepninu, a i kad bi se vratila na palubu, obilazila je rjepnina. škot je ostavio ženu, i za vreme pecanja, samu. a vratili su se, svi, u ričmond, predveče, kad je suton počeo da se spušta. oba čoveka sedela su ćutke na palubi, tako, da ih je ledi park gledala začuđeno, pa su, i ona, i nađa, postale ćutljive. kao da se, međutim, iznenada, ipak setila, nečeg, što treba da kaže, ledi park poče razgovor o spomeniku palima u londonu. pomenu i to, koliko je rjepnin lepo govorio, o spomeniku, palima, u škotskom glavnom gradu, edinboro. ser melkelm onda poče da se podsmeva spomeniku engleza u londonu. englezi su, kaže, narod bakala. čak su bakali i po spomeniku mrtvima. urezali su, posle ovog rata, na spomeniku palim u prvom svetskom ratu, godine palima i u drugom ratu. uštedeli su nov spomenik. rjepnin srdito odgovori da je to, koješta. on nije očaran englezima, sasvim sigurno, ali to, što ser melkelm kaže, nije pravo. on se divi tom spomeniku. kad jedna imperija, u kojoj sunce nikad nije zalazilo, postavlja spomenik palima, kao skroman, jednostavan katafalk, to je vrlo lepo. to je kao onaj kratak stih, palima, kod termopila. ukusno je i lepše, nego one velike torte sladoleda, u mramoru, koje drugde podižu. škoti su podigli panteon palima u svetskom ratu, na steni, visoko, na lepom mestu, u edinborou. on ga je video. u posmrtnim knjigama tog spomenika nalaze se imena svih, palih, škota, u prvom svetskom ratu. a u mramoru, sitni spomenici i onih, koji su bili, sa škotima, pred smrt, u rovu. miševi, krtice, tičice. zar to nije lepo? štedljivi škoti su se potrudili da, u knjige palih, bude zapisan, svaki, škot, koji je pao u ratu. nisu bili štedljivi podnoseći račun bogu. ser melkelm se nasmejao na tu frazu rjepninovu, pa se i odobrovoljio. pred svojom kućom ostao je,nekoliko trenutaka, sa nađom kod kola. ledi park ga je čekala u ulazu, u kom je već bilo mračno. prišla je onda rjepninu, sasvim blizu, naslonivši se na njega i uzevši ga za ruku. englezi, reče, imaju lepi običaj da, pri odlasku na spavanje, poljube one, koje vole. ona se nada, dodade, da će rjepnin doći kod njih u škotsku. kad budu bili u škotskoj, ona će mu reći da je poljubi, pre nego što odu da spavaju. a to neće moći sprečiti niko. kaže se. poljubite me za laku noć. kiss me good night. već krajem novembra, prazničko raspoloženje obuzimalo je london. iako je dan rođenja onog deteta, koje se rodilo, kažu, u jaslama, u izrailju, još daleko, u londonu, slavlje oko tog rođenja, već je započelo. sav je london iskićen, kao neka božićna jelka, za decu. a ogromna jelka, koju londonu šalje norveška, već svetluca i sjaji, na trgu nelsona. autobusi su iskićeni, ulične lampe svetle i danju, a stanovništvo londona vrvi po ulicama, kao mravi u mravinjaku. kao što se mravi susreću, obilaze, pa i sudaraju, gomile žure, već rano ujutru, u london, a predveče žure da iz londona odu. nose božićne poklone. niko nikoga ne poznaje u tom vašaru, i, niko nikoga ne pozdravlja, ali zato svi zidovi, svi izlozi, sva saobraćajna sredstva, nose natpise. sretan božić, sretan božić. happy christmass, happy christmass. vreme je te godine, za božić, bilo čudnovato. jutro bi bilo mračno, oblačno, sneg bi provejavao, pokišnjavao, a, u podne, sunce bi sinulo. nebo bi bilo, kao u italiji, plavo. veče bi se završilo kišovito, sve bi bilo mokro. bili su počeli dani božićnih čestitki, koje se, u londonu, šalju, već u novembru. novine su pisale da su, čerčilu, poslate, već u oktobru. počele su čestitke, onima, koji su bolji u londonu. the betters. poletele su čestitke kao golubovi, kroz poštu, jedna, dva, deset, sto, hiljadu, sto hiljada, petsto hiljada, milion, dva, tri, svi pišu, svi nekom pišu, svi žele jedno drugom dobro. šalju se čestitke, familiji, poznanicima, a, naročito, šefu, radnje, i kancelarija, kućevlasniku, mušterijama, svima, od kojih se zavisi, prima plata, koji mogu da uzmu nasušni hleb čoveku. karte božićne počinju da lete, lete, kroz poštu, kao tice selice. na njima su dirljive sličice. anđeli pevaju. zvona crkvena sleću. sneg pada na malu, zavejanu, seosku crkvicu, kakvih više nema, patuljci u šumici igraju, a na svima piše isto. milioni žele jedno drugom sreću. što je, razume se, nemoguće, ni kad se to traži, bogu. rjepnin nikom nije čestitao, ni lahirima, ni robinsonu, ali je nađa slala nekoliko karata. rjepninu se, naročito, bio dopao, na tim kartama, jedan magarac, kome su natukli šešir, sa božićnim imelama, na šeširu, kao što je onaj, koji dobijaju, oni, koje proglase za doktore u portugalu. a dopada mu se i jedan zečić u snegu i jedno zvono koje leti iznad zavejanog seoceta, na zavejanom brdašcu. seća ga naberežnjaje. sve su te čestitke iskićene imelom, tolikom imelom, koliko nema, ni deteline, u polju. poštanski sanduci su toliko puni, tih dana, da poštari vade poštu kao što đubretari u londonu iznose smeće. sipaju, sve, u kamione. sretan božić, sretan božić kažu, i oni, prolaznicima. pred odlazak u radnju, i rjepnin, dakle, mora da svrati, u jednu obližnju poštu. prolazi među brdašcima paketa kao po nekom vulkanskom tlu, to, za čestitkama praznika, već i pokloni, putuju. pakovani svečano i, treba priznati, vrlo ukusno, ti pokloni polaze, već u novembru. sto, dvesta, hiljadu, dve, tri, sto hiljada, stotine hiljada, milion? tovare ih pred poštama u kamione, kao da london, opet, bombarduju, pa ih voze na stanice, a na stanicama ih sipaju, na gomilu. putuju, zatim, po londonu i celoj engleskoj, i stižu pred vrata, a posle, isto toliko hiljada, kreće na put, na uzvratu. happy christmass. happy christmass. milioni vrata otvaraju se i zatvaraju. da vidimo šta smo dobili? taj rus, međutim, sad već zna, da onda nastaju i brige, kako da se poklon uzvrati poklonu? brige, da se ne da više, nego što je dobiveno. na to pazi, i o tom će pričati, hiljade usta, i očiju. bilans se svodi, posle praznika, i, to će biti glavni predmet razgovora u londonu.. kao maske sa lica, poznanika, prijatelja, pa i dece, zetova, pa i muževa i ljubavnika, spadaju, sa poklona, imele, srebrni papiri, kutije, flaše, kese, zeke u snegu, slatkiši, i, slika onog deteta, koje se, kažu, u jaslama rodilo. šta je ko dobio za božić? pamti se. šta je poznanik izabrao? koliko li je ljubavnik, za poklon, prsten, upaljač cigareta, broš i dugmad zlatna platio? muž se baš nije pretrgao. jeftino. poneka tetka i baba, ili komšinica, poslala je samo kutiju čaja, neki češalj ili, neku šolju. kako je to lepo. how nice. blagi dani zatim prođu. nađa je od svog supruga zatražila samo da, za praznike, donese flašu šampanja u kuću. da se sete rusije. ona je njemu kupila jednu, englesku, knjigu, o kavkazu, koju je bio ugledao u izlogu jedne čuvene knjižare na pikadiliju, ali je kraj nje prošao. bila je skupa. iako će sad ona dobijati, iz amerike, od marije petrovne, po jedan ček mesečno, redovno, moraće da štede, i dalje, i te kako. polazeći to jutro, na posao, rjepnin, međutim, pita, ženu, šta da joj kupi? šta bi želela, za poklon, o božiću, ima li neku, svoju želju? nešto slično. nađa onda, za trenut, stoji pred njim sa nekim čudnim osmehom, a gleda ga, pravo, u oči. pita ga, da li će joj ispuniti želju, obećava li, to, na reč? na reč rjepnina koju oni nikad pogazili nisu. tako je bar pričao. začuđen, nasmešen podrugljivo, rjepnin joj onda kaže. na reč. očekivao je da će ona, ponosita, po svom običaju, zatražiti neku sitnicu. neku žensku sitnicu. operu? elisabeth arden? da izvedu babušku, graficu panovu? ona kaže, tiho. da skinete tu crnu, ružnu, bradu. to zaista nije očekivao. sve dok nije stigao, autobusom, do stanice, do koje, sad opet, ide, svako jutro, kad odlazi u radnju, rjepnin razmišlja o toj želji ženinoj, da obrije bradu. trgao se kad mu je to rekla. pokojni barlov, i on, u šali, rešili su se, da ne briju više bradu, pri ukrcavanju u kerču. nisu je skidali, ni u parizu. kao da su bili sujeverni? nađa je, uzalud, molila da skine tu bradu, kao da je to znak neke nesreće od koje, da se otmu, ne mogu. bila je ruska, u njenim očima, iako se bila pretvorila u jareću bradu francuskih kraljeva i talijanskih bandita. bila ga je iznenadila kad je, sad, izrazila, tu svoju, davnu želju. gledala ga je, nekako hladno, svojim zelenim, očima, koje su se, kad bi bila nežna, pretvarale, u plave. ni za trenutak nije nameravao da pogazi reč, ali joj se čudio. glas joj je bio, kad je to zatražila, suh, tvrd, hladan. ni sam nije znao zašto, ali je bio prebledeo. kad je pošao, ona ga je ispratila, bez poljupca, kao da se rastaju. a pratila ga je, tim hladnim pogledom, i dok je ulazio u lift, i, počeo da se spušta u dubinu. bila je lepa u tom trenutku. godine su prolazile kraj te žene, iako su bile prošle već četrdeset i tri puta kraj nje, kao da je ne dodiruju. nije video kako je za njim zatvorila vrata. i ona je bila prebledela. do stanice autobusa, tog dana, išao je, nekako ogorčeno, kao da mu je zatraženo da učini nešto nepošteno, ružno. nije više nosio štaku, a bio je ostavio čak i štap, kojim se dotle poštapao. začudo, noga mu je bila ozdravila, u toplom kupatilu, i, posle masaža u bolnici, koja se zvala midlseks. nije mu noga bila kraća, nimalo. koračao je, opet, korakom, dobrog jahača. krune, staklene, šarene, međutim, počele su da mu vise nad glavom, kad je izišao iz autobusa, na pikadiliju, krune, koje su se nizale u visini, iznad uličnog saobraćaja, u dugom nizu. iskićene lišćem, plavih, palmi i zvezdama od plastika, koje su sijale i na dnu. odlazeći na svoje radno mesto, bio je zapao u božićno kićenje londona, uoči decembra, kao da je već praznik. te ogromne krune, kao neki baldahini, bile su ućvršćene, za građevine, desno i levo, plastičnim lancima, koji su bili rumeni. činile su neku vrstu ulice, u bajci, dignute nad ulicu, stvarnu. slični ukrasi bili su učvršćeni i na kućama, pa i na autobusima, tako, da je prošao kao u nekom čarobnom tunelu. sa visine su visili i šareni lampioni, u obliku zvezda, vaza, nakita, školjaka, balona, šarenih kristala, kao da se london priprema, da se pretvori iz stvarnosti u nešto drugo. ulice su, dakle, bile već pripremljene, za svečano osvetljenje londona u noći. kad je stigao do radnje raul lahure son, tačno u isto vreme, kao i drugih dana, stepenice, mramorne, pri ulazu, meri nije prala. bile su oprane već, i, čiste, bele, a i staklo na ulazu caklilo se, kao ogledalo, kroz koje je kao prolazio. u radnji još nije bilo nikoga. to jest, u kontoaru, neočekivano, sedela je jedna krupna devojka, glupa lica, koja se diže, i pita ga. šta želi? izvinjavala se, zatim, i reče, da joj je otac, robinson, otišao poslom, ali će se uskoro vratiti.rjepnin se čudio da ga nije poznala, i, da ne zna, ko je. bio se namrštio. silazio je u podrum ćutke. silazeći nije sreo nikog. na stepenicama, silazeći, začudio se, što u radnji još nema, ni gospođice mesec, miss moon. dole, u prolazu, zuki, sa čajnikom u ruci, pozdravio ga je, ali, talijanski, što inače nikad nije radio. buon giorno. a posle je talijana primetio, kroz napukle daske, kako sedi na svom, niskom tronošcu i, ćuti, a kucka u neke ženske pete. bio je osvetljen lampom. skinuvši kaput, rjepnin pride pultu svog dirigentskog stola, na kome je, neko bio poredao knjige, dnevnike, računare, pera, i mastionice, crvene i plave. nigde nije bilo hrpe, uobičajene pošte. zapazio je, naslonjeno o mastionicu, samo jedno, belo, pismo. bila je neka čudna, velika, tišina, u podrumu. zahladnelo je i u podrumu, tog dana, a nije gorela ni električna peć, sva prašnjava, niti mala peć, kraj njegovog stola. pošto je to, običaj u bankama, u engleskoj, čak i u najvećim bankama, godišnji bilans je trebalo spremiti, već krajem novembra. leon claude to čeka, dok miriše mimoze, negde u monaku. tek tada, rjepnin primeti, da, bilans, koji je, tih dana, bio počeo da radi, nije u fijoci. i nehotice, uze, prvo, da pročita pismo koje je bilo naslonjeno o mastionicu. bilo je pismo kojim mu se otkazuje. sa utvrđenim, uobičajenim, frazama, u londonu, davalo mu se na znanje, da, kao što i sam zna, preduzeće zapada u teškoće, i, primorano je da suzi i svoje izdatke. otkazuje mu se za 1. januar iako je u njegovom slučaju, zakonski rok, kao što zna, nedelju dana. u znak zadovoljstva sa njegovim, dosadašnjim radom, izdaje mu se plata do naznačenog roka, s tim, da, a biće mu potrebno pri traženju novog zaposlenja, prekine rad, odmah. mesec dana ranije. ne traži mu se, i nije potrebno, uvođenje u posao, naslednika. zaista, u koverti je bilo novaca za njega, za četiri nedelje, dvadeset i osam funti. rjepnin ih začuđen vadi, a ima neki podrugljiv osmeh na licu. miran je, iako je bio pocrveneo. desilo se, dakle, kako mu je talijan predskazao. otkaz. pismo je nosilo potpis robinsona, a bilo je premapotpisano od mladog lahira, koga, tog dana, u radnji, nije bilo. otpušten je, dakle, a nije napunio još ni dve godine. nekoliko minuta, rjepnin sedi, ćutke, pri stolu i spušta glavu u šake, pa trlja čelo, kao da želi da, sa čela, skine, nešto što ga tišti. ne kaže ništa, ni talijanu, kroz daske. zatim ustaje. otvara fijoku u stolu, u kojoj drži prijave poreze i jednu, strogo poverljivu, mesečnu, knjižicu udruženja vlasnika radnji, u toj ulici, u kojoj su imena, alfabetskim redom, mušterija, koje ostaju dužne. ne plaćaju dugove. od radnje, koja je član tog udruženja, kao i ostale u toj ulici, traži se da izvesti, o mušterijama koje ne plaćaju dugove. strogo poverljivo. na knjižici stoji da ti podaci ne znače, nikakvu, aluziju. daje se telefonski broj, na koji sve treba javiti. to ostaje tajna. tu knjižicu, i prijavu poreza, odvaja od ostalih papira i meće ih u veliki koverat. predaće ih, na potpis, gore, robinsonovoj kćeri. predaće i novac. ne želi da ga primi. oblači kaput i sprema se, da ode, bez reči. kad je obukao kaput, predomislio se. uzima banknote. ima prava na njih. od toga će, mesec dana, moći da živi. nađi ništa neće reći. sa zida ga, sa fotografije, posmatra, prvi lahir, pa se smeši. kad je pošao, prema stepenicama, pojavljuje se, za njim, zuki. kaže zna. zna kakvo ga je pismo čekalo. zna da je otpušten. svi dobijaju, u londonu, takva pisma, a pre, a posle. on je čak i izuzetak. imali su obzira prema njemu. tako je naredio leon claude. otpuštena su i tri radnika, a takvo pismo čeka i druge, samo se još ne zna. markeze će, svakako, lako, naći drugo zaposlenje? talijan mu dotle nikad nije rekao markeze. rjepnin je, trenut dva, stajao ćutke, pred tim čovjekom, zatim mu pruža ruku i kaže da odlazi. talijan ga pita. zar neće da odgovori na to pismo? po zakonu bi mogao, da se tuži. šta misli da odgovori, na to pismo? ništa. baš ništa. zahvaljuje na četvoronedeljnom otkazu. nema šta da kaže. njemu, želi svako dobro. bilo je, uz njegovu gitaru, katkad, u podrumu, vrlo lepo. neka pozdravi mis mun, i, ako može, sandru. to su vrlo lepe devojčice i vrlo dobre. lepo se ponašaju. talijan ga onda pita, zar neće da sačeka robinsona? mladog lehira nema u radnji, već dva dana. treba li da ga pozdravi? nije potrebno. to se podrazumeva. ne treba da pozdravi ni robinsona. mislim kaže rjepnin i think da ni to nije potrebno. zatim je počeo, lagano, da se penje, uz stepenice, u kontoar. zamolio je robinsonovu kćer, da izvesti oca, da je njegovo pismo primio. ostavlja za njega jedan, poverljiv, koverat. ako njenom ocu ustreba još neka stvar, zna njegov broj telefona i njegovu adresu. a njoj želi srećne, božićne, praznike. happy christmass. ona je bila pocrvenela do ušiju. takav je običaj u londonu. pošto on ne želi da sačeka njenog oca, ona će, kaže, razume se of course, preneti ocu, njegovu poruku. rjepnin je, zatim, lagano, izišao. pred ulazom u radnju, i nehotice, zastaje. seća se, kako je, tim putem, već više od godinu dana, svaki dan, ulazio. neće više ulaziti. kako je to brzo prošlo. a meri je prala stepenice, svaki dan. u izlogu je bila ona kristalna, ženska cipelica, kalup, što se sjaji kao ona lobanja, iz meksika, u muzeju. neočekivano, iz radnje, istrčava talijan, u belom overolu, kao neki bolničar kola za prvu pomoć. hoće, još jednom, da mu kaže zbogom. dobro je što je otišao. da nije, gore bi prošao. dan pre, kaže, dolazio je robinsonu, neki kapetan. bilejev. kaže da će princ dobiti jedno bolje mesto, nego to, u podrumu. to nije za njega. što se njega tiče, hteo bi samo da mu kaže, da je, otkad je on, rjepnin, u radnji, njihova uplata poreza, utrostručena. perno je svaku porudžbinu delio. plaća se poreza, na novi par, ali ne na opravku peta. tako je to. treba umeti knjižiti. toutes verites ne sont pas bonnes a dire. rjepnin ga posmatra začuđeno. zuki mu onda reče, da, sad, ručava, tu, blizu, u onom pasažu, nedaleko kuće, gdje je bajron stanovao. ako gospodin markeze zatreba neki savet, kad bude našao drugo mesto, radovaće se da ga vidi. on ima, sad, novu žensku. mladu. svira joj u mandolinu. engleskinje na to padaju. to preporučuje i gospodinu markezu, iako je ženjen. sve dok ne dođe vreme barikada, i u londonu, a, to, čisto sumnja da će dočekati, to je, jedino, dostojno čoveka, u životu, uzeti novu žensku. cheerio. rjepnin se onda rešava da ode u berzu rada, gde je to mesto bio dobio i da traži drugo. moraju mu naći, po zakonu. ima da bira. da ide levo, gde ga čeka spomenik palima u krimu, od topova otetih rusima, ili da pode desno gde gardiste paradiraju pred dvorcem sen džems. rešava se da pode, pravo, u park, da malo posedi na klupi. muti mu se u glavi. ostao je opet na ulici. da vidi ona dva pelikana na vodi, koje su rusi poklonili londonu, a koje englezi sad, kad uginu, popunjavaju. uostalom, tuda je išao i kralj čarls i, prema svom gubilištu. dan je bio hladan, pa je drhtao. do berze, chadwick street, nije daleko. kad je rjepnin, posle dužeg oklevanja, pošao tamo, lagano, kroz park, bio je sasvim utučen. nije ni zapazio, prolazeći kroz uličice, kroz koje je, pre dve godine, prolazio, promenu. mnoge su ruševine, sad, bile raščišćene, ali je još bilo travuljina, zaraslih u pogoretine, koje niko nije dolazio da očisti. trotoare su jedino, u tim ulicama, obnavljali, pa je asfalt, ponegdje, crn, još mirisao. ponegde se i zidalo. posle se opet peo u zgradu, u kojoj je več bio, kad je zaposlenje tražio. prolazio je, kroz neke kancelarije, kao u snu. niko ga nije, ni zadržavao, ni pitao, šta traži. najzad mu, jedan par naočari, stavlja pitanje. šta želi, šta traži? zatim mu kažu da kancelarije, koje traži, za njega, više nisu, tu. za njega je nadležna, sad, kancelarija za besposlene, koja se nalazi u onom delu londona, koji se zove. meliboun. on se onda, jedva, setio, da je to kvart marylebone. a još mu kažu da, oni, koji su ga otpustili, nisu imali pravo na to. nije trebalo da pristane na to. može da se vrati na svoje radno mesto. osim, ako je nešto skrivio. a to će imati da se tek dokaže. on onda moli, ponizno, da ga, u tu radnju, više ne vraćaju. ima za to mnogo razloga. privatni su. molio bi samo da ga upute, tamo, gde su rekli da, sad, pripada. primiće se svakog, manuelnog, rada. oseća da bi, na primer, kao vodič turista, u autobusu, bio na svom mestu. zna nekoliko jezika. čovek koji sa njim razgovara ima šest prstiju na desnoj ruci, kojom mu vraća papire, još jedan mali palac izrastao na palcu. kaže onda, da će najbolje biti, da ode, tamo, gde mu je rekao. naći će novo mesto, sasvim sigurno. cheerio. rus onda, pognute glave, dodaje, da bi mu bilo vrlo teško da živi, ako, kroz mesec dana, bude, još uvek, bez posla. otići će kud mu kažu. potrebno je da, svakako, nade, dotle, neku zaradu. zatim ćutke silazi niz stepenice, koje već zna, kojima se, pre dve godine, peo. ima ludi osećaj da će se, godinama, peti i silaziti, tako. izlazeći na ulicu, oseća, kako mu je hod otežao. opet treba ići, kroz gungulu, na ulici, do parlamenta, i, opet silaziti u podzemnu železnicu. opet ima taj ludi osećaj, u sebi, da, svi ti ljudi, i sve te žene, prolaze kraj njega samo prividno, a, u stvari, ne idu, ne idu, nego plivaju. plivaju. pita se kuda i dokle? silazi u stanicu koja se zove. westminster. od te stanice, do stanice gde rjepnin izlazi iz podzemlja, nije daleko. sve je u londonu šašavo. rjepnin ne zna da je, nedavno, sa te stanice, njegova žena, išla, u bolnicu, a ne zna ni, zašto je išla u bolnicu? tu je tekla nekad rečica bourne, koja je zasuta, a na toj rečici je, valjda, stajala crkvica marijina pa se zvala mary la bourne, pa se, sad, zove mary la bonne, a izgovara. meliboun. ceo london je zove tako. popevši se iz te stanice, rjepnin, i u tom predgrađu, nalazi london svečano zakićen jelkama. čak i čuveni muzej voštanih figura, tu, zločinaca, i državnika, i kraljeva, i kraljica, lopova i ubica, pa i seksualnih nakaza. i među njima vlada božićno raspoloženje. idući berzi rada, kud je upućen, prolazi, i kraj kuće čuvenog detektiva, koji se zvao šerlok holms, a koji je bio ljubimac londona. njegovi poštovaoci kupili su tu kuću kao da je u njoj stanovao, a pri njenom ulazu stajala je i božićna jelka. jelku, tu, postavio je, valjda, klub njegovih poštovalaca? iako holms nije, ni postojao, nego je samo junak kiriminalnih romana iako, razume se, u toj kući, koja je kupljena da bude muzej, nikada nije ni stanovao, sem u romanu. rjepnin zna taj kraj. tu je čuveni planetarijum, u koji je rado dolazio. tek kad je stigao do one berze rada, kuda je upućen, prolazi i kraj jedne zgradurine, u kojoj je, sa nađom, odseo, kad je u london došao. valjda zato, pripada i toj berzi rada, u tom kvartu? možda ga vode u spisku, po toj, staroj adresi? posle toga nalazi kancelarije, kuda ga šalju, lako. u jednom dvorištu. prostorije su pune nezaposlenih, koji, tu, primaju pomoć. stoje, pred tezgama činovnika, i čekaju. ima tu i crnaca. oni posmatraju novodošlog, ljubazno, željni, očigledno, da razgovaraju, ali stoje ćutke, nagnuti na tezge, i, čekaju na red. govore kao da pevuše. uzdišu. smeju se. engleske reči izgovaraju zadihano. kad je došao red, i na njega, činovnik mu uzima papire i kaže mu, da čeka. posle dobrih pola sata, izdaju mu funtu i po. kažu mu da je, sad, na spisku, pa će dobiti toliko, nedeljno, i, zaposlenje, kad mu nađu. neka dođe, iduće subote, ili, još bolje, u petak. savetuju mu, da se, privremeno, javi i glavnoj pošti. tamo trebaju, sad, za božić, rasturače pošte, prebirače pisama, pa i raznosače. možda će naći nešto? plaćaju dobro. cheerio. rjepnin zna da bi, uzalud, pokušavao, da kaže nešto i da pita nešto. naplaćuje funtu i po. uzima cedulju, za glavnu poštu. seda na klupu da se odmori malo, pre nego što pode. kuda? ni sam nije znao. ono, što ga čudi, i tera na razmišljanje, to je taj papir koji su mu dali u ruku. malo se razgovara. ništa se ne pita. ništa se ne zna o njemu. toliki ljudi idu, tako, sa tim papirima u ruci, idu, dolaze, opet, idu. stotine hiljada ljudi, tako, traže posao. kad se malo pribrao, rjepnin se rešava da ode istog dana do pošte, gde, za božićne praznike, primaju nezaposlene da ispomažu. pošta je daleko. seda je u podzemlju, u vagone koji su prepuni, i ćuti. sve mu se čini smešno. ogromni london mu je iznad glave, toliki saobraćaj, tako strašne gomile koje nekud idu, idu. a sve se to, tako, čini ogromno, silno, moćno, zaposleno. radi, radi nešto, uređeno, raspoređeno, pametno, mudro, neumorno. zašto? da bi, posle, pobeglo, iz tog ogromnog londona, što pre, nekud, u mala mesta, u naselja, predgrađa, u neku malu kuću, u neku sobu, gde vatra gori u ognjištu? sve se to ponavlja, i sad, pred praznike i niko ne namerava da ostane u londonu. sve će stati, vrata se zatvaraju, ulice će biti prazne, a kad bi mogli, svi ti ljudi, i žene, ne bi se ni vratili. ta ogromna varoš liči na neku fantazmagoriju u kojoj je, sve, bar se tako čini, razumno, logično, veličanstveno, a kad se bolje pogleda, iz nje sve beži, u neki sitni život, u neku kućicu, u krčmu. na pivo. na tim britanskim ostrvima obožavali su, nekad, sunce, dizali hram od ogromnog kamenja suncu, a niko ne zna da protumači, kako su to podizali? čitave stene suncu? vekovima je, tu, bilo, kraljeva, pobuna, dželata, brodova koji su odlazili u daleke zemlje, pa i u nepoznato, a sad se, stalno, ponavljala, ta dvostrukost života. posao u podrumu i bekstvo od posla, u neki ćorsokak, gde se vidi samo ćup cveća u prozoru i prazna flaša, za mleko, na pragu. ogromna varoš, ogromna zajednica, a niko nikog ne poznaje i svaki beži u samoću. veliki dogadaj je imati novu žensku i jedini strah ostati bez posla, u oluku. bezbrojni ljudi, i žene, prolaze kraj njega, to podne, dok putuje, pod zemljom, i hoda, goredole, stepenicama, pod zemljom. a svi mu se čine, kao što je i on, stranci, tuđi, sami, u londonu. i u zgradi pošte ima taj osećaj, dok ga dižu gvozdenim liftovima, dok prolazi ogromnim prostorijama, punim mašina, paketa, pošte, poštara, nosača. kad ga kolica, koja idu sama, motorizovana, po hodniku, obiđu, iznenada, kao da su htela da ga zgaze, pa su se predomislila, rjepnin ima taj ludi osećaj da je, živeti, ili umreti, sasvim svejedno. u jedan mah, kad ga zaustaviše, i kad ga pitaju, šta traži, treba mu čitav minut da progovori, da kaže šta želi, koga traži. kao u nekom snu, u jednom trenutku, nije znao, odmah, ni svoje ime da rekne. predaje svoje papire i, zamuckujući, kaže, da je poslat, i zašto ga šalju. ima da ispuni dva primerka prijave, sa podacima koji se traže, o njemu, i dva imena, poznanika, koji ga dobro znaju i jemče za njega. posmatraju ga začuđeno, kad sedi i upisuje odgovore na formularu, a kaže da ne zna koga da upiše, za tu dvojicu? kad je predao papire, kažu mu da će biti pozvan, ako ga trebaju, a, kad odlazi, gledaju za njim, kao da je mesečar koji traži vrata na izlazu. začudo, i tu je bilo crnaca, koji su nezaposleni, pa čekaju, a jedan ga je čak i zadržao, na stepenicama. kao da ga je, kao neka crna senka, pratio? išao je za njim. smeška se. našao je poštu. thank you. moglo je biti pet sati, kad je rjepnin pošao iz glavne pošte. već se mračilo na ulici. preko ruševina, i rupa srušenih kuća, video je tu i ogromnu crkvu svetog pavla, kao senku na nebu. silazak, u podzemnu železnicu, tu, i sam liči na jednu veliku rupu, u tlu. sve je porušeno uokolo. iako se glad javlja u njemu, i te kako, rjepnin se predomišlja, i rešava, da, polako, pešice, ide odatle, kroz sumrak, sve do trga nelsonovog, gde, pored jedne francuske knjižare, stoje autobusi, kojima strance, turiste pa i domaće, vozikaju po londonu. bar mu se čini da je tamo jednom, video, polaznu stanicu tih autobusa? hoće da ih vidi. možda bi mogao, tamo, da dozna, neupadljivo, kako se nalazi mesto vodiča pri izletima? setio se da mu je njegov prijatelj, poljak, ordinski, savetovao to. pomislio je. samo da ne mora kući i ne sretne nađu. šta da joj kaže? njegova žena dobijaće sad pomoć, od marije petrovne, ali njemu, ti novci ženini, ne trebaju. pekli bi ga po obrazu. ima sad u džepu, pored otkaza, skoro trideset funti, i zna da će, sa tim novcem, moći mesec dana da izigrava zaposlenog klarka lahira i dalje, i te kako. kroz mesec dana biće svemu tome kraj, ovako, ili onako. iako je sad bio u kaputu koji nije bio ofucan, pa je ličio na nekog mornara u londonu, na prolazu, a mornari su najomiljeniji, i najponosniji, svet u londonu, rjepnin se rešava da ne zalazi u restorane. da pojede ono, što je, i tog jutra, bio, za ručak, poneo u radnju, a sad osećao, u džepu, kao veliku, limenu kutiju. odlazi na klupe kojih se seća da ima, tu, iza pošte, u malom parku. novembar je prošao, pa valjda, tamo, nikog neće biti i sve će biti prazno? čitavo jato nekih, čudnih, vrabaca, koji su vrlo krupni u londonu, opkoljava njegovu klupu u sumraku, i, on ih posmatra, tužno. ne pare se. jedu. a on im baca trošice. nikad dotle nije o tim vrapcima razmišljao, a sad se pita, koliko li ih ima, tako, od naberežnjaje do londona, koji tresu krilima i mrve skupljaju. kradu, jedno od drugoga, kradu. tek što je bio počeo da jede, počinje da pada neka susnežica u sumraku, pa se rešava da, ipak, ude, u neki pab, i završi jelo, uz čaj. zastaje, malo dalje, pored jedne, stare železničke stanice, u nekoj čajdžinici u kojoj skoro nikog nema i u kojoj mu donose čaj. na šolji je bio ostao trag ruža, valjda sa usana neke žene, koja je, iz te šolje, pila, pre njega, čaj. na stolu je, u neredu, bila ostavljena još jedna šolja, na tanjirčetu, koju je, valjda, neki putnik, pre njega, kod tog stola, ispraznio i ostavio? on onda, svoj čaj, presipa u tu šolju, kao da je čaj svoj, već, popio. niko to nije primetio. samo je neko dete, koje je, sa majkom, sedelo kod jednog stola, blizu vrata, zastalo da žvaće i zagledalo se u njega, kao da se začudilo, tom presipanju, iz šolje u šolju. dugo, ga je posmatralo. radoznalo. rjepnin, koji je, inače, voleo decu, okrete glavu. neki bradati čovek bio je, međutim, ušao, i seo. rjepnin je razmišljao kuda da, odatle, ode? da je imao novaca da troši, mogao je provesti nekoliko sati, tako, negde, uz čaj, čitajući novine u zagrejanim prostorijama, ili bioskopu. žena, čije se dete beše u njega zagledalo, dobacila je nešto, ljubazno, novodošlom gostu koji je ušao. on joj je, mrmljajući, odgovorio, da je dva sata prošlo. half past two. iako ih je bilo nekoliko, u toj čajdžinici, činila se prazna. napolju se već spuštao mrak, koji u londonu, katkad, u zimsko doba pada, rano. ima u londonu mnogo žena, samica, koje tako sede u čajdžinicama, satima, kao da nešto čekaju. na neki voz čekaju. na nekoga čekaju. a ima i mnogo prljavih šolja. ima i ljudi, koji, tako, uđu u neki bar, čajdžinicu, čekaonicu, podrum, ništa ne naručuju, dugo, a provode dan kao da su otišli iz londona, nekuda, daleko, u kinu, u aziju? a traže poznanstva i oslovljavaju suseda, pri stolu. nemaju nikakvu zlu nameru, nije novac u pitanju, nego su, prosto, željni, da porazgovaraju, ili, za sebe, i sebi samom, mrmljaju, pa se i nasmeju. žele da neka čudna saopštenja saopšte drugome. šta misli, koliko bi se ljudi moglo nahraniti, novcem, potrošenim u opštini, na te božićne ukrase koji vise nad ulicama, napolju? je li primetio, kako se, sad, vrši, skupljanje opalog lišća u hajd parku? čovek se nasmejao. na bazi usisavanja vazduha, motorom. smeće se ubacuje u kamione. jest, da, ali se lišće, ne da. ha, ha, ha. jedan deo se ne da. jedan deo se prosipa, pri tom, uz put. neće u kamion. rjepnin se smeškao i nije se upuštao u razgovor, ali, da ne bi uvredio čoveka, koji mu ništa nije skrivio, klimao je glavom, da potvrdi, da ima pravo. bacivši kašikicu od lima u šolju, iz koje je bio čaj presuo, ustade, kao da je baš hteo da ode. laku noć. good night. zagledan u lice tog nepoznatog gosta, željnog razgovora, bio je zapazio da je bradat, i setio se onoga, što je ženi obećao. da će skinuti bradu. plativši čaj, pri odlasku, izišao je na ulicu i uputio se, lagano, pešice, prema kući u kojoj je, sad, stanovao. kao da je hteo da ta kuća bude što dalje, od njega, išao je, lagano, koračao, koračao. božićni ukrasi, nad ulicama, oko pikadilija, blještali su sad već od osvetljenja, koje je kao sa neba padalo. plastik se pretvarao u lance i cveće, kao da je sve sam dragi kamen, topaz, smaragd, safir, ametist, rubin i dijamant. krune, iznad ulice, sjale su sad, u polumraku, kao giganti, fantastično. u obruču koji je imao crveno dno, kruna se završava na vrhu, u zelenilu, kao jelka, sa krugom zvezda, koje su imale upaljen dijamant u centru. iz tog zvezdanog obruča, uzdizao se, kao neki plavi, usijan, obelisk od safira, vrh, koji je, visoko, na sebi, nosio, opet, jednu zvezdu, ali još veću, plavu. a pošto je, sa tih kruna, i desno, i levo, visio, kao plašt nekog kralja, dug niz crvenih zvezdica, čiji su lanci dopirali čak do krovova, nekom detetu se to moglo učiniti kao da neki divovski kralj, ili kraljica, prolaze, iznad ulice, ali im se tela ne vide, nego je samo njihova kruna i njihov plašt razapet na nebu. ispod tog ukrasa, nad ulicom, tekao je, i šumeo je, saobraćaj auta, koji je, katkad, ali retko, bio prekidan tihim znakom truba, čiji je glas dolazio, tako se bar činilo, iz dva velika oka auta, koja su sijala, u beskrajnom redu vozila, što su se kretala, kao nosorozi, lagano. iz gungule svetlosti, svetiljki, sjaja, trepeta lampi, koje su se kretale u dva pravca, nasred ulice svetleo je, vidno, samo jedan stub, koji je, kao staklen, kao upaljen iznutra, goreo, sedefaste boje, u kojoj su se crnela slova. vozi levo. keep left. berberskih radnji nema u centru londona, duž ulica, njih ima još samo u predgrađu. u centru su to velike prostorije frizera, pod zemljom, pod hotelima, pod stanicama podzemne železnice, u podrumu velikih, robnih kuća. rjepnin je, posle lutanja u sutonu, stigao, tek posle jednog sata, do velike robne kuće, do koje je nađu, katkad, pratio, a pod kojom je znao da ima, tako, jedna berbernica, ogromna, u kojoj se nadao, da će moći skinuti, tu svoju bradu, brzo. bio je smetnuo s uma da je i to skupo, i da je tamo, uvek, dupke puno. mušterije se javljaju telefonom i mole da udu u knjigu prijavljenih za šišanje, ili brijanje, satdva, katkad i dan, dva, ranije. sa punim imenom. kad je rjepnin sišao pod zemlju, u prostoriju, koja je mirisala, već na stepeništu, od mirisa sapuna, laka za nokte, i mirisnih alkohola za glavu, sve je bilo belo. sve je bilo u belom. posluga u belom, a ženska, u lakom, skoro providnom, overolu, skupljala je sa patosa ošišanu kosu. na kasi mu je uzeto ime, i, kad nije nađeno kao ugovoreno, rečeno mu je, da će imati da čeka, ali može biti, jako dugo. rjepnin je, u mil hilu, imao beberina koji mu je udešavao kosu, svega jednom mesečno, pošto je to, za njega, bilo skupo. ordinski mu je pričao da odlazi berberinu, istom čoveku, već sedam godina, a da je čuo, da ima, tako, engleza, koji odlaze, istom berberinu, već četrdeset godina. mušterija i berberin se viđaju tako po kalendaru i menjaju misli kao davni poznanici. a samo oni, koji se zovu, bolji the betters, ćute, i kažu svega dvetri reči. berberin od takvih i ne traži više. ne sme. svaki zna u londonu da je, jednog od najslavnijih, i najotmenijih, lordova, državnika koji je bio neobično lep muškarac, šišala njegova žena. rjepnin je došao na red, preko reda, uskočio u jednu prazninu u knjigama mušterija. među onima koji su zakazali dolazak, tog dana, u toliko i toliko sati, i minuta, tek poslednji. a kad je seo u fotelju, i pogledao preda se, u ogledalo, uhvatio je začuđen pogled berberina koji ga je pitao čitav niz pitanja, iz prostog razloga, što ga, nikad dotle, nije bio video. vrlo učtivo, ali, očigledno, začuđen, kad mu rjepnin reče da želi da skine i brke i svoju bradu. čovek mu se, u ogledalu, osmehnuo. pošto je tražio samo skidanje brade i pranje glave, između njega i čoveka koji ga je dobio, razvio se neki odnos, kao na pozornici, među glumcima. to je rjepnin osećao kao ispovedaonicu. samo, šišanje brade, a ništa više, ništa više, niko nije, nikad, od tog berberina, tu, tražio. berberin se u sebi pitao. šta to treba da znači? zašto skida bradu? zašto je nosio bradu? kakav je to čovek, očigledno stranac. ko je to? a kad je, posle dobrih pola sata, svoj posao svršio, video je da je, u toj svojoj stolici, jednog novog čoveka stvorio. rjepnin, bez brade i brka, ne samo da se činio, bar deset godina, mlađi, nego i čovek koji nije bio više onaj koji je došao. pošto je rjepnin, za sve vreme te metamorfoze, ćutao, nije o sebi, ništa, odao, ni tumačio. koje, šta je, otkuda je, kakav je? u ono nekoliko reči, koje je izmenjao, na kraju, sa berberinom, čovek, koji mu je skinuo bradu i oprao glavu, naslutio je samo, da je siromašnog stanja, jer nije tražio ništa, čak ni miris koji stranci obično upotrebljavaju, za kosu. biće da je to neki otpušteni engleski, oficir, koji se vratio iz egipta, ili indije? a takvih je, tih dana, u londonu, bilo mnogo. a kad mu rjepnin, na kraju, dade malu napojnicu i dodade, nehotice. merci berberin je pomislio. francuz. rastali su se vrlo ljubazno. i berberin je rekao isto tako, predajući ga kasi. merci. adieu. čak se, ko zna zašto, i zakikotao. medutim, to lice, koje je ugledao u ogledalu, posle skidanja brade, činilo mu se da je, zauvek, zapamtio. to čelo, te ogromne, crne, oči, taj nos, a naročito te usne, koje su se završavale tako ljupko u osmehu. taj tako tanak pas, a široka ramena, u odelu kakvo su samo mladići počeli bili da nose, opet, u londonu, kao da je edvard vii vaskrsnuo, iz mrtvih. u takozvanim, nižim, staležima, u londonu, još uvek ima ljudi koji, dobroćudno, nazivaju francuze. frogeaters, žabojedi. to je uspomena na doba napoleona. i berberin, koji je rjepninu obrijao bradu, mislio je da je rjepnin francuz, pa je, to, promrmljao u sebi. bio mu se taj čovek dopao. tako lepo izrastao. tako crnih očiju. tako tužnih očiju. to lice njegovo, bez brade, učinilo se, i rjepninu, kad je izišao, idući po mraku, osvetljenom uličnim svetiljkama, za praznik božića, kao neko novo lice. pitao se, u sebi, ko je? primetio je bio, i on, da izgleda, sad, deset godina mlađi, nego što je, a to mu se učini, neočekivano i smešno. to nije bio onaj rjepnin koga je, već dvadeset i šest godina, gledao, bradatog, kad bi se pogledao. neki drugi čovek je to. u gunguli gomile, na ulicama, koje su žurile nekuda, kao mravi, obilazeći se, da se ne bi sudarili, i taj njegov preporod u mlađeg rjepnina pričinio mu se lud. svako lice, prolaznika, u koje bi se zagledao, morao da zagleda, za trenut, bilo je nepoznato, ali da mu se i njegovo lice, sad, čini nepoznato, činilo mu se ludo. to mu nije izlazilo iz glave, ni kad se bio približio, ulici, u kojoj su sad stanovali, tako blizu kući, u kojoj su, za vreme rata, stanovali. kod velike robne kuće, tu, na uglu, bio je čak, hotimice, i zastao, i počeo da se posmatra, u velikom ogledalu, u izlogu. da, to lice koje je gledao, nepoznato je, novo, i za njega. zar je tako malo potrebno čoveku, da promeni sebe? pognute glave, lagano, počeo je da korača do kuće, koja je nosila ime te cvećarke, koja je rodila sina kralju, pa se pitao. zašto je nađa tražila od njega, to? zašto je skinuo bradu, kao masku? da bi bio mlađi za nju? da bi prekinula neku prošlost njihovu? i ona se bila promenila, nekako, otkad je bila u bolnici. pred ulazom u tu kuću, gde ga nađa već čeka, svakako, zastao je, za trenut, jer se setio da je, sad, opet, ostao na ulici, bez zarade, bez rada, da će sad pasti, zaista, u neki stalež, onih, u londonu, koji su, u stvari, prosjaci. osetio je, najzad, pred tim ulazom, da u životu čovek može izmeniti lice, promeniti i ženu, prekinuti i ljubav, izvršiti i samoubistvo. da je sve to moguće, lako. može da zaboravi, i ono što je bio, i ono što je imao, i gde je živeo, ali, eto, ne može da nade zaradu, ni u toj varoši, velikoj kao vavilon, a to je, to je, ono, što ga razlikuje od ostalog sveta, a ne lice, a ne prošlost. ima da završi, sa ženom, u oluku. to, to, bedu, nemaštinu, u koju je zapao to je, ono, što ne može, ne ume, da otkloni od sebe. to razlikuje ljude, u životu, razlikuje čoveka od čoveka. čuo je kako se pokojni barlov kikoće u njemu, u njegovoj glavi i kako ga pita, podrugljivo. je li to novost za vas, knjaz? eto novost, knjaz? ušav u hol zgradurine, rjepnin je hteo, brzo, da prođe pored portirske lože, kao da se osetio nešto kriv. nezaposlenost, kao lepra, u londonu, čini ljude plašljivim. čak i taj potomak anikite rjepnina nije mogao da uguši u sebi, taj stid, da pada sve niže. godine, godine, koje su tako prolazile, sa sve manje novca, sa sve manje zarade, sve manje uspomena bogatstva i bezbrižnosti, familije rjepnina, skrhale su bile i tog čoveka, tako da je, privremeno bar, bio, sasvim, zbunjen, u tuđini. napustio je bio, polako, sve nade, sve običaje, pa čak i lepo ponašanje ruskog aristokrate, i počeo, sve češće, da sedi na klupama londona i da se vraća kući, ovako, van sebe, zbunjen, kao što se prosjaci vraćaju, uz neku peć, neke krčme, ili uz neki šporet, u podrumu, gde kuvaju svoje bućkuriše i čorbe. vratar, koji je bio navikao da kaže svima ukućanima, pri povratku, po neku reč pozdrava, digao je glavu sa novina, i, videvši nekog nepoznatog, njemu se učini nepoznatog, čoveka, upita ga, šta želi? tek kad se malo duže, malo bolje, zagledao u rjepnina, poče da se izvinjava. a kad je, posle, otpratio rjepnina, do lifta, i zatvorio ga u lift, koji poče da se diže kao da će u nebesa, poče, prigušeno, da se smeje, rjepninu, koga je znao uvek bradatog, od prvog dana, a koji to više nije. o taj ludi poljak promrmljao je. that silly pole. još čudniji bio je doček, koji je rjepninu priredila, žena. videvši da je skinuo bradu, ona uzviknu, kao da kriknu, a u tom kriku bilo je neke velike radosti, animalne radosti. zagrlila ga je strasno, veselo, kako ga je, nekad, grlila, prvih godina u braku. dugo ga je ljubila, toliko dugo, da se rjepnin začudio. jedva je uspeo, da se smiri. poljubio je zbunjeno, tako, da ga je pogledala, sa nekim čudnim osmehom. ponavljala je. kolja, milij kolja. misleći da on dolazi kući iz svog podruma, sa rada, ona ga uvede u krug svojih lutaka, eskima, hvaleći se, koliko je lutaka uspela da sašije, i pripremi, za prodaju, idućeg dana. rjepnin je osetio da ona i ne sanja, ono, što mu se desilo, u njegovom podrumu. reče da je umoran i daće, idući dan, ostati, duže, u radnji, uveče. radi godišnji bilans. ona je, sve to, slušala tako veselo, zagledana u njega. s vremena na vreme, zašla bi mu iza leda i grlila ga, kao da želi da ga, poljupcima, udavi. bio je rešen da, o tom, da je otpušten, ćuti. ona je bila, očigledno, to veče, luda, željna, ljubavi, a kad su legli, to veče, počela je da mu se daje, i da ga uzima, i grli, kao da ga, posle dugog rastanka, željna koita, uzima na sebe. bila je bestidna to veče. ležala je na njemu, do zore. bila je toliko poludela da nije, ni primetila koliko je, iako to krije, njen muž ohladneo, i, daleko od nje. kad je, najzad, umorna, zaspala, rjepnin je dugo stajao kod prozora, kao da nikad više neće leći i zaspati. praznik rođenja u jaslima onog deteta u izrailju i doček nove godine dobro su došli, tom ruskom emigrantu u londonu, da prikrije od svoje žene, da je otpušten sa svog radnog mesta. iz onog podruma, u kom je proveo skoro dve godine, a koji je pominjao rečima molijera kao svoj mračni kutak. mon coin sombre. prećutao je, pred ženom, da je opet na ulici u londonu, bez posla, bez zarade. odlazio je svako jutro i dalje, tobože, na posao. da to, što mu se bilo desilo, prećuti, nije rešio kao da je sramota, koju treba kriti, nešto čega treba da se stidi, ili što se žali, nego prosto zato, što mu se već bilo dosadilo, da priča svoje nesreće u londonu. sve to, što je doživljavao već treću godinu, činilo mu se neočekivano, ludo, smešno. nepravda i besmisao. ta ogromna varoš, u kojoj je, sad već sedmu godinu, živeo, sa četiri, sa osam, sa četrnaest miliona ljudi i žena, koje ne zna, kao što ni oni i one njega ne znaju, činila mu se, sama po sebi, besmisao. da su to oko njega bili mravi, a ne ljudi, mislio bi da je sve to prirodno, neki san o insektima. pa i ta jedina mogućnost da pomogne ženi, koju je voleo, rastankom od njega, i da je pošalje tetki u ameriku, zar i to nije bilo ludo? rešenje napoleonovsko besmisleno i uzaludno. posle toga imalo je da dođe, ipak, njegovo samoubistvo, šta drugo? melodrama francuska jednog ruskog emigranta. posle tolikih emigranata, o kojima je, godinama, slušao. nađa, sirota, sa svojim lutkama, eskimima, odlazila je sad, svaki dan, kod babuške, grafice panove, na brdo box hill. eskimi su se, sad, pomoću babuške, prodavali dobro. nađa, sirota, htela je da živi. ono što je bilo, sad, novo, to je bio neki čudan zahtev te stare dame, da se i knjaz rjepnin viđa u njenoj kući, na čaju. to je čudno. ta njegova samoća. taj njegov konačan prekid sa ruskim komitetom. sa sunarodnicima u londonu. ta njegova tvrdoglavost. ta uobraženost. odbija tava poznanstva. šta misli taj čovek da radi, kad mu žena otputuje u ameriku? bolje bi bilo da se, kad nađa ode, rjepnin preseli u njenu kuću. okolina londona je bajna. a jedan više kod njenog stola uvek ima mesta. rjepnin je to odbio. nađa se onda snuždila. neka promena bila je sad opet nastala, bar se njoj tako činilo, u njenom suprugu. bio je, i prema njoj, kao ohladneo. često je, ćutke, dugo gledao u nju. a kad bi se ona vratila, uveče, iz kupatila i zagrlila ga, on bi se, očigledno zbunjen, tužno smeškao. milovao bi je kao neko dete, a ne kao ženu. ona, međutim, sad, kad je i sama bila rešena da ode tetki, preko okeana, bila ga je željna, više nego ikad. posle njegovog povratka, prošlog leta, iz kornualije, ona mu se nije, ni nudila, ni davala, izvinjavala se, nežno. pocrvenela bi i rekla bi, da su to neke ženske sitnice. treba da je izvini. medutim, krajem oktobra, jedne noći, opet se ponudila, i te kako bestidno. a u novembru, opet mu se davala, strasno, kao da su se u atini venčali tek nedavno, a ne pre 26 godina. u decembru, ona je bila postala čak, kakva nikad pre toga nije bila. nudila se i davala, burno, skoro svake noći, dugo, bez stida. rjepnin se bio začudio. kao da se u njoj neki požar razbuktao, kao da je upaljen neki plamen u njenom telu. njene su ga oči gledale radosno. on je međutim osećao da stari. ponavljala je, da zna, da će on doći za njom, doći će on u ameriku. rjepnin je, svako jutro, morao da pripazi da ne pođu, na rad, zajedno. odlazio je, kod pekara na ćošku, kod piljara, ali tek kad bi nju ispratio. a tek posle, tobože, u svoj podrum. bio je nežan prema njoj, u zagrljaju, noću, a nežan i na danu, ali kao prema nekom detetu. ona je, međutim, krajem godine, bila postala željna uživanja u postelji, kao daje išla u neku školu bestidne ljubavi, opisane u francuskim knjigama u 18. veku. tvrdila je da, takve knjige, uopšte nije čitala, a jednom je dodala, da, to, uostalom, nijednoj mladoj ženi nije ni potrebno. nisu za to nužne knjige, rekla mu je jedne noći, kroz smeh. urođeno je to u svakoj, mladoj ženi i svakom devojčetu bila se, najzad, zastidela. bila je primetila da je on posmatra, krišom, začuđeno. o praznicima božićnim, i, za novu godinu, bili su zasuti pozivnicama. babuška, grafica panova, zvala ih je u svoju kuću, za doček nove godine. žena lekara krilova zvala ih je, za doček božića, u poljski klub. ledi park ih je pozvala, za doček nove godine, u hotel sevoj, sa napomenom da će sa njima biti, to veče, i knjaz andrej, a biće i generalica barsutov. rjepnin je sve te pozive učtivo odbio. nađa ga je posmatrala tužno. bilo je primetno da rjepnin, hotimice, hoće da stvori, između njih, i između svih onih koje je na letovanju u kornualiji upoznao, kao neki društveni jaz. mrmljao je srdito. želi, reče joj, da za praznike odu u mali, ruski restoran, koji nije bio daleko. da čuje ruski govor i rusku pesmu. a kod svoje kuće želi da, na miru, sa radija, sluša moskvu. bio je nabavio jedan mali, japanski aparat, koji je prenosio moskvu bolje, nego londonski, u zidu. nađa se onda, krišom, kad bi bila sama, javljala, telefonom, ljubazno, celom tom svetu sa kojim je rjepnin u kornualiji letovao i tumačila, da rjepnin, i ona, sa sećanjem na detinjstvo, i svoje porodice, sačekuju praznike, i sad, posle toliko godina u stranom svetu, i u londonu, po ruskom kalendaru, četrnaest dana docnije, nego ostali svet. tako je to. molila je da ih izvine. nju je ta noć rođenja tog deteta, u jaslima, u izrailju, zaista vezivala, u sećanju iako nevidljivo, još uvek, sa njenom braćom koja su bila poginula u prvom svetskom ratu. ona je zaista čekala, sva potresena, taj praznik svog detinjstva i svog oca, sa smešnom radošću. kao da su ti njeni mrtvi, živi, negde, i mogu ući, svakog trenutka, na vrata. a sa njima i njen otac, general, i njena mati koju je izgubila rano. rjepnin je bio tuđin u njihovoj kući, koju nije ni poznavao, kao ni njenog oca, koga je toliko spominjala, ali je bilo čudno kako je, te njene uspomene, voleo. bile su pomešane u njene priče, kad su pošli iz kerča i počeli život u braku. njena tetka, lepotica, marija petrovna, koja je neko vreme išla sa njima u životu, paralelno, rekla je jednom, u šali, da je rjepnin toj mladoj ženi zamenio oca. otac joj je bio nestao u ratu, a mladoženja u atini, rjepnin, došao na njegovo mesto. ima tako, zaista, u životu, čudnih paralela, i kad je zaljubljen muškarac, i kad zavoli devojka, ili žena. marija petrovna je nađa je to znala htela rjepnina, a slučajno je pripala barlovu. paralela njene ljubavi, prema rjepninu, tekla je, u stvarnosti, nevidljivo, i neshvatljivo, a nimalo manje duboko i tužno. nađa se osetila, sigurna, tek kad su se rastali sa tetkom, u pragu. tako su, te godine, sad, u londonu, uspeli, da sami, kao neki ljubavni par, krišom, dočekaju rusku novu godinu. tek posle tih praznika, sav taj mir, i svu tu tišinu, u tom stanu na vii spratu, pokvarila je žena lekara krilova. ona je bila doznala da je rjepnin otpušten iz onog podruma sedlara i obućara, blizu dvorca svetog jakova. tražila je rjepnina u radnji, jednog dana, nestrpljivo, pa je svratila lično u radnju lahira, a tamo su joj rekli da njega, kod njih, više nema i neće biti. zar nađa to ne zna? pitala je misis kril, u telefonu? pa to je strašno, uzvikivala je ta kornualka. kapetan bilejev rekao joj je, da će prince nicholas, sad, videti, šta znači biti nezaposlen u londonu šta znači, nezaposlen, stranac, u londonu. mister foi joj je rekao da će knjaz, sad, imati vremena da sluša moskvu. zar to nije strašno? da su muškarci takvi. one, dve, treba da se sastanu, da se vide, da se posavetuju. šta da se radi, šta da se radi? treba pomoći rjepninu. help. help. u prvi mah, nađa stoji kao skamenjena i drži, kao da sanja, slušalicu. ko to govori? ko je otpušten? zašto otpušten? ništa joj muž nije rekao. šta želi ta engleskinja? ko da se sastane? zašto da se, njih dve, sastanu? zatim, spušta slušalicu, tvrdu, belu, kao neku kost mrtvačku. oseća da joj ruka drhti. čuje kako joj srce lupa. ko je to bio na telefonu? kroz prozor, na vii spratu, ona vidi, u tami, samo more krovova londona. kako će on živeti kad ona ode, bez posla, bez zarade? napolju su već treperile lampe, u daljini. bilo je mračno. moglo je biti sedam sati. gde li je on sada? iza nje, na stolu, stajala je njena, mala, jelka, božićna, nakićena slatkišima i šarenim svetiljkama, kao za neko dete. ništa joj nije rekao. rešila se da ga ništa ne pita. kao da joj ga je uzela neka žena. ne, neće ništa da ga pita. ona ga, već godinama, nikad ništa nije pitala. ni kuda idu, ni zašto idu, ni šta ih čeka. ni u pragu, ni u milanu, ni u parizu. sve je to bilo tako neshvatljivo. bio je crtač, u ministarstvu, u pragu. zatim je bio prodavac slika i medalja, u milanu. prodavao je i ruske ikone. zatim je bio i kozak, koji je stajao, pri ulazu, u jednom noćnom baru, u parizu. šta je mogla da ga pita? zašto oni žive, stalno, u nekom tuđem svetu? zašto ne žive, kao što žive drugi, zašto su tako nesretni? zašto on nigde nije uspevao? ni kao crtač mapa, u ministarstvu u pragu, ni kao prodavač medalja u milanu, ni kao lepi kozak u parizu. s početka, imali su, ponešto, što su poneli u kerču. nakita, zlata, koje su prodavali parče po parče. živeli su, katkad, i veselo, kao da su on i barlov u preobraženskom puku i dobijali, katkad, i na kocki. barlov je ponavljao, pa je i rjepnin ponavljao, da je i puškin, na karti, dobijao i gubio. ona se uplašila od takvog života tek kad se razbolela, u portugalu. nije ga pitala, nikad, ni o ženama, poljkinjama i ruskinjama, koje je, katkad, sretala, pored njega u crvenom krstu, u parizu. nikada nije otvarala nijedno pismo koje je bilo njemu upućeno. napustili su bili mnoge forme lepog ponašanja, kojima su ih naučili roditelji u detinjstvu, ali ne i lepo ponašanje, jedno prema drugom, u braku. zašto je to prećutao? taj otpust. zašto prećutkuje, u poslednje vreme, pred njom, uvek, sve što je žalosno i tužno? otkad joj je bio rekao da je voli kao neko svoje dete, ona je bila uznemirena. rešena čak i da ode tetki u ameriku. ona nije dete, da mu je žena, da mu se sad opet daje, a strasno, sa uživanjem, čak i više, nego pre, gubilo je onda svaki smisao. ona nije dete, pa ipak, nije htela ništa da ga pita. čekaće. on se, očigledno, u novoj godini, bio izmenio. sećala se sad samo, da joj je, tog dana kad je bio ona sad zna to otpušten, pričao, nadugačko, kako je, usred zime, padala neka topla kiša i bilo neko čudno nevreme kao potop, u podne, u londonu. grmljavina. munje su sevale. zatim je pljuštalo i pao je neki mrak. sve tako čudno, u decembru. da je izgubio zaradu, da je otpušten, bio je prećutao. voda je, pričao je, tekla kroz podrum. svi su se, reče, bili okupili gore, u kontoaru. talijan im je svirao u mandolinu. sve dok kiša nije sasvim prestala. sve dok se svetiljke nisu zasijale u londonu. ništa nije rekao o otpustu. čekajući ga, sad, uveče, da se vrati, ona se setila kako joj se, to veče, učinilo, da je to neki drugi čovek, koji se vratio. učinilo joj se da mu je sva kosa u znoju. bila mu je pala na čelo. niz levo uvo, primetila je da ima, na licu, neku duboku brazdu, a tako mu je bio upao i desni obraz. nekako tužno, i suviše često, smeškao se, dok je sa njom razgovarao. sećala se sad, i, kako su joj se, tog dana, prvi put, njegove krupne, crne, oči, učinile tude i nepoznate. tako strašno upale pod čelo. a činile se tako strašno upale naročito zato, što su mu i tamne, velike, zenice, bile nekako čudno dignute, visoko, iznad nje, takoreći pod trepavice pa su mu beonjače bile ogromne. oći nekog davljenika koji je gleda sa dna nekog vira, nemoćno. zar je moguće da je, taj čovek, onaj isti, koji je nju, tako mladu, nosio na rukama, u more, na ostrvu prinkipo? prvih dana, posle venčanja u atini. zar je moguće da joj se vrati, sad, posle toliko godina, kao da se neki nepoznat čovek, umesto njega, vratio? a sve to samo zato što je izgubio funtu, dnevno. onoliko, koliko je barlov pričao, da je davao, svaki dan, svom vanjki, na putu po evropi, kad bi sa svojom metresom letovao u inostranstvu. ona je znala za tu balerinu, iako mu to nije, nikad, rekla. barlov im je njenoj tetki i njoj o njihovom životu u mladosti, sve, pričao. bez one crne brade francuskih kraljeva i talijanskih asasina, kao da je omađijan, to više nije bio onaj rjepnin, koga je znala, godinama, tako visokog, drskog, tvrdoglavog. čak nije bio više ni onaj rus, kakvog ga je pamtila iz kerča, milana, i pariza, gde su bili spali, na to, da je morao da stoji kao kozak, vratar, u jednom noćnom lokalu. kad se, to veče, najzad, njen muž vratio, ona mu se obesila oko vrata i pitala ga gde je, tako dugo, bio. bio je vidno umoran. imao je posla, reče, u svom podrumu. nije joj mogao reči, na klupama londona, gospođo, na klupama prosjaka i nosača, gospođo. dodao je, da je vrlo lepa, to veče, i, da se nada, da će, idućih nekoliko dana, valjda moći i da ne šije. želeo bi da, bar nekoliko dana, provedu lepo i bezbrižno, čak i bez njenih eskima. u tom malom, ruskom restoranu koji nije bio daleko. a posle, da slušaju moskvu. željan je, nekoliko večeri, da zaborave gde su. nađa ga je, to veče, i u tom, ruskom restoranu, i posle, pri slušanju moskve, kad su se bili, o ponoći, vratili, gledala tužno. bio je naglo i vidno oslabio. otkad je bio skinuo svoju čudnu, crnu bradu, njihov brak se nekako hladio, prvi put, posle toliko godina, kraj sve njegove nežnosti prema njoj. a ono, što ona nije krila, i što je bilo, za njega, čudno, ta žena ga, očigledno, nije nikad bila toliko željna, niti se tako strasno davala, kao tih poslednjih nedelja provedenih, sa njim, u londonu. nezasitljiva i bestidna. bila je, i to veče, iako je ponoć bila davno prošla, zastala, gola, pred ogledalom, na povratku iz kupatila. nameštala je svoju rasutu kosu i gledala ga je sa očiglednom požudom. posmatrala se u ogledalu sa vidnim zadovoljstvom. njene su oči, zelene, poplavile, i sjale su se, kao u nekoj groznici. bila je vesela, bez ikakvog traga na svojoj golišavosti, one bede, što ih je pratila u londonu. a zatim, dok je on bio u kupatilu, ležala je, tako, gola, čekajući ga na postelji, nasmešena. tako bestidno, pre, nije ležala, niti ga je, tako, gola, čekala. pred njom su bila još tri meseca života sa njim, u londonu, a posle, ništa više nije bilo sasvim sigurno. samo to, da je rekao, i sam da se ne bi rastajali, ni privremeno, da su imali dece. ovako treba i to da pokušaju kao spas, pa neka bude šta bude. najčudnije je za njega bilo, to ludilo uživanja, posle tolikih godina navike, u braku. to zaista nije bilo ono devojče, mislio je i on, to veče, koje je bio poveo sa sobom, koje je bilo pošlo, pristalo da pođe, odmah, u svet, sa njim, u kerču. to nije više bila, ni ona mlada žena u atini, koja je brzo naučila da mu se daje, kao da na svetu, u ljudskom životu, ničeg lepšeg, divnijeg, i nema, za ženu. oči su joj, sad, bile pune uzdržanih suza. posle njegovog povratka iz kornualije, kad je, posle mesec dana čekanja, zbog neke ženske sitnice, počela da mu se opet daje, ali drugače, lude, on je bio iznenađen, svestan da se vratio nekoj izmenjenoj ženi. bila je u zagrljaju sasvim različita. bila je luda. skoro svako jutro budila se na njemu. nije znao šta da o tom misli. da bi prećutao da je opet bez zarade, da je na ulici, rjepnin je ženi, i nehotice, svako veče, ponavljao, svoje priče o lovu u sibiru. pričao je, kako je, u jednoj biblioteci, i ovde, našao mnogo knjiga o tome, koje ne bi mogao da kupi, ali koje će moći da ide i čita, u biblioteci. medvedi su u njegovim pričama igrali, svako veče, u tim knjigama, a lovci su išli, u njihov zagrljaj, sa nožem u ruci. gađali su, sa leda, u zagrljaju pravo u srce. dosta, dosta, kolja, milij kolja, dosta, uzvikivala bi njegova žena i prekidala ga, nasmejana. sanja, kaže, njegove medvede u sibiru. budi se i vrisne. ništa više ne razume. ne zna ni gde je, ni otkud ti medvedi, zašto je sa njim u sibiru i kakva to smisla ima da, on, o tome, misli. probudi je njen plač, u snu, a vidi njega kako mimo spava. ništa više ne razume. zašto oni tako tužno žive? otkud ti medvedi? ako već hoće da joj nešto priča, neka joj ponovi, pre nego što ona zaspi, opis fontana u peterhofu koje su, prema njegovom pričanju, samo pena i ništa više, a pretvaraju se u balerine, o kojima im je barlov pričao, pa skaču, uvis, i trče po vodi, kanalom, do mora. treba da spavaju dodavala bi kroz smeh. ponoć je davno prošla. ostala bi na njemu, bestidno, umorna od zagrljaja, a on je onda morao da je ostavi da, tako, zaspi na njegovim grudima. elle vous aime bien, imala je običaj da mu tada kaže, francuski, sva iznurena. ona vas mnogo voli. ta žena. vaša žena. cette femme. votre femme. promrmljala bi, zatim, nešto, još i ruski, ali to više nije čuo, jasno. ležala je na njemu, već kao mrtva. iako je te fraze bila rekla već nekoliko puta, iako je, to, bio čuo, već toliko puta, bilo je nečeg neizmerno tužnog, u tom, ponavljanju tih reči, na kraju zagrljaja. zna da će da zaspi. te smešne fraze, koje je ponavljala, imale su, uvek ponova, neki grozni, žalosni, prizvuk istine. kakav imaju, valjda, samo reči koje se kažu na samrti. bio je potresen, uvek ponova, iako je pokušavao da prede, ćutke, preko toga. to veče, bio je na svoju postelju bacio neko staro izdanje lovčevih zapisa, ali ona mu je na tu knjižicu bacila neki modni žurnal koji je bila donela od babuške, grafice panove. neka ga pregleda. možda će naći u njemu, nešto, za nju, što joj treba. nešto novo. dosta sa eskimima. treba izmisliti posle nove godine, nešto novo, za njene lutke i ameriku. sišla je bila brzo iz njegovog zagrljaja. assez. dosta, dodade. željna je sad da zaspi. volela bi, reče, tako, da se više i ne probudi. da, volela bi, tako, da se više i ne probudi. neće da mu i dalje smeta u životu. zatim je ućutala kao da spava. kao po nekom njihovom dogovoru, on je imao, posle takvih zagrljaja, polako, nežno, da joj skine glavu sa svojih grudi i da je namesti, u snu, na jastuk, kraj sebe. nije smeo, međutim, da ugasi, odmah, i osvetljenje kraj postelje, jer bi to, nju, uvek, opet, probudilo. trebalo je da mirno čita. i tako je, svako veče, uobičajio, pre spavanja, da nešto čita. a tek posle da ugasi lampu. to je sve, ponavljala je, što od njega u životu još traži. to je sve. tako je, i to veče, počeo onda da razgleda taj modni žurnal, koji mu je ostavila da čita. iako mu nije bilo stalo, ni te večeri, da čita zastarele, modne žurnale londona, koje im je babuška, neumorno, slala, hteo je, ipak, da dočeka njeno tiho, ravnomerno, disanje. znak da je zaspala. žurnal koji je počeo da čita bio je, već dve godine dana, star. novogodišnji broj. rjepnin se bio, začuđen, zagledao u njega, kao u neko svečano izdanje za novu godinu u londonu. žurnal je, međutim, proslavljao london iz godine 1945. u uvodnom članku, pod naslovom. godina čudesa. prva godina mira posle rata. annus myrabilis. uvodničar tog modnog žurnala upotrebio je, godine 1945, prvi dan nove godine mira posle rata, da proslavi london. pronašao je jedan panegirik londonu, jednog engleskog pesnika, napisan posle velikog požara londona u 17. veku, i štampao ga je, o novoj godini 1945, da pokaže čudnu podudaranost onog što je rečeno, pre 200 godina, o londonu, a što bi se moglo reći i o londonu 1945. prve nove godine mira. panegirist londona od pre 200 godina slavio je lojalnost, otpor hrabrost, londona, starinskim frazama. a uvodni članak, sa bogatim ilustracijama, ponavljao je sve to, za london o novoj godini 1945. bila je zaista, čudna veza prošlosti i sadašnjosti. pesnik od pre 200 godina uzdizao je lojalnost, otpor, hrabrost, londona, koji je goreo, koji je preživeo kugu i ratove, a ovaj, ovogodišnji uvodničar, sve je to ponavljao za 1945. zaista je bila čudna veza prošlosti i našeg vremena. ono, što se tom rusu, koji je sve to čitao, sad, u jednom modnom žurnalu, nije dopalo, bile su fraze u toj slavopojci, u kojoj se priznavalo da su, i drugi gradovi, pretrpeli slično, ali su se proslavili jeftinije, ne u tako skupo plaćenom, ratu. london se uzdizao, visoko, svim drugim gradovima za primer. proslavljao se i godine 1945. kao primer. ponavljalo se, izričito, zašto ta slavopojka londonu. londonu, zato, s pravom, kaže se u tom panegiriku, jer je ovo godina čudesa i godine 1945. london je tu godinu načinio takvom, london, koji će se pamtiti kao čudo, za sve buduće godine i buduće vekove. london, koji je digao besmrtni spomenik sebi. na ruševinama svojim. rjepnina je, zaista, zaprepastila ta sličnost pohvale jednom londonu od pre 200 godina, koja je bila, kao napisana u sadašnjosti. zaprepastila ga je ta veza prošlosti i sadašnjosti, koju je, i u svom životu, nalazio, na svakom koraku. ipak, počeo je nešto, jedva čujno, da mrmlja, kaj zaspale žene. tiho. ruski. pored londona, u tom, svečanom, pohvalnom, članku, spominjale su se i varšava i roterdam i pariz. o sanktpetersburgu, to jest lenjingradu i o moskvi, nije bilo, ni reči. rjepnin se podrugljivo smeškao, kao uvek, kad bi osetio neku nepravdu. a lenjingrad? grad koji je izdržao 900 dana opsade, sa neopisivim užasima patnje ljudi i žena i dece? koji su, od tenkova i topova, branili, stanovnici, sa puškom i nožem i ašovom u ruci? sa bombama, čak i oni, koji nikad dotle nisu imali bombu u ruci. o lenjingradu koji je dao 600 hiljada mrtvih, ni reči. začudo, taj rus, koji je u mladosti bio razmažen i spreman za raspusni, obesni život ruskih kneževa carstva, a koji je, slučajno, bio zapao, u štabu brusilova, i u rat, osećao se, sad, samo vojnik, oficir, tako reći ograničene pameti. u tuđini, muzeji, knjige, društvo, postali su bili za njega razbibriga, ili razonoda, ali poraz ruskih, carskih pukova u prvom ratu, pa i ruska emigracija, jedina misao koja ga je mučila, i danju i noću, iako je pokušavao da to, od žene, krije. kao omađijan, od mrtvih u rusiji, taj rus je prolazio, godinama, kroz razne zemlje, gradove, društva, kao da je sve to san koji i ne sanja, on, nego ga samo slučajno gleda, i vidi. medutim, dovoljno je bilo da neko povede reč o ruskoj vojsci i ruskom vojniku, pa da rjepnin prebledi i da, svaku reč, meri, kao kapi svoje sopstvene krvi. samo je na to bio osetljiv, samo je za to bio gotov da skoči i da udari. pobede crvenih armija, u drugom, prošlom, ratu, tako neočekivane, kao čudo, postale su bile i za tog, carskog emigranta, i ne samo za njega, nego i ostale, ruske emigrante, melem. kad bi se rusi sastajali, da čuju vesti sa bojišta smeškali bi se, i u londonu. katkad bi se čulo kako, prigušeno, iz grla, iz dna grudi, promuklo, jedno drugom kažu, za okupatora u rusiji, da će, i te kako, platiti, milo za drago, za sve što je učinio. toj že monjetom. rjepnin je bio preživeo, u londonu, rat, video je kako london gori, divio se stanovništvu koje je, stoički, podnosilo sve, ali ga je, već godinama, vređala hvalisavost takvih panegirika. seća se, u tom trenutku, sad, jedne knjižice, koju je, u londonu, posle prvog svetskog, rata, bio objavio komitet ruskih carista. knjižice, koju je napisao volkonski. za obaveštenje engleza. prodavala se za šest penija. six pence. nije bila prodata, u toj, mnogomilionskoj, varoši, ni u hiljadu primeraka. kao svi artiljerci, i rjepnin se sećao, tačno, brojeva, igre brojeva, u ratu, pa i brojeva rusa, u toj knjižici, koja je htela da otvori oči englezima. rusija, u tom prvom, velikom ratu, bila je mobilisala osamnaest i po miliona ljudi. skoro dva miliona bilo je poginulih i umrlih, a tri i po miliona, ranjenih. milion i po ostao je invalid. dva i po miliona čamilo je u logorima, kao zarobljenik, a rusi su imali, u svojim logorima, tri i po miliona zarobljenika. london je prešao ćutke preko toga. rusiju je to je bila opšta fraza, spasao general koji se zove. zima. general mraz. svi brojevi mrtvih, ranjenih, u rusiji, sad, i u ovom, prošlom, ratu, bili su još daleko veći, veći nego svih ostalih saveznika zajedno. godine čudesa? da, da. kako za koga. da bi zabašurio, valjda, tu sentimentalnu metamorfozu u sebi, skoro, i plač, i tu svoju, novu ljubav, u londonu, za crvenu armiju, rjepnin poče da lista, u tom žurnalu, srdito, i zastade kod velike fotografije, uz taj članak, koja je zauzimala celu stranu. na toj strani, međutim, nije bilo slika londona, nego slika nekog druma i nekih stena u francuskoj, ili u flandriji, u kojoj se, u gvozdenoj rešetki, pod stenom, nalazilo neko kandilo, koje gori pred slikom matere isusove. a pod kojom kleče pogrbljeno, dve starice, u crnini. na zemlju su razmestile, u nekim praznim flašama i sudovima, cveće. za mrtve. jednoj viri leva noga ispod crnine. bilo je, to, ogromno stopalo, đon nožurde u siromašnoj cipeletini, kakvu nije nikad dotle bio video. tako ogromnu. tako čudnu. rjepnin zapanjen gleda tu cipelu i petu. put na slici bio je zasut opalim lišćem. na drumu su išla, to jest bila zastala, u slici, nepomična, dvoja seljačka, teška kola. pred njima je bila gusta, valjda ardenska šuma, tamna kao da vodi u podzemlje belgijsko. priroda, starice, kandilo, kola, stene, granje, konji, sve je to bilo nepomično u slici. nepomično je bilo i opalo lišće, rasuto pored tih, klečećih, starica, u crnini. a to uvelo lišće jedino je bilo, u fotografiji, postalo belo, neprirodno, kao neka gomila pocepane hartije. rjepninov začuđen pogled bio je obišao, na toj slici, ta kola na drumu, šumu, jedan telegrafski stub, na čijim su žicama kolutovi od porculana čučali, sasvim kao neke nepomične, bele ptičice. sve je bilo nepomično. ruke starica, koje su bile donele cveće za mrtve, i, ta obuća njihova, tako glomazna, tako ružna, bila je čitavo čudo za tog rusa naviklog, dotle, da, oko sebe, gleda, u onom podrumu, one elegantne kalupe, koji su visili kao drveni grozdovi, nad njim, a kojima je, do pre neki dan, svako jutro, odlazio. iako je bio ispustio, tiho, iz ruku, taj modni žurnal, na pod, rjepnin je zatim dugo ležao, budan, u toj sobi na sedmom spratu. godina čudesa? da li i za njega, da li i za rusiju? video je, pre nego što je ugasio svetlost, svoju zaspalu ženu, sećao se nje na koferu na kom je sedela pri ukrcavanju u kerču, kad ju je prvi put ugledao u životu. šta ih još čeka u životu? ta kola, na drumu, stajala su, sad, na toj fotografiji iz rata, tako nepomično. pitao se. kuda idu? ono što je bilo najčudnije, u tom rusu, kad je pročitao taj panegirik i pogledao taj modni žurnal, i te slike, njega nije vređalo, to što se o trijumfu rusije toliko ćuti, nego, što se, o mrtvima rusije, toliko ćuti. već te godine, svaki čovek, svako dete, u londonu, ponavljali su ime najveće engleske afričke pobede. el elamein. o milionima rusa se ćutalo. u tom panegiriku nisu se pominjale samo varšava i roterdam, nego i pariz, pa i antička atina. o lenjingradu i moskvi nije bilo, ni reči. potomak anikite ivanoviča, carskog feldmaršala, rjepnin je onda vratio, na postelju, taj modni žurnal. prsti su mu drhtali, bio je sav na strani crvenih armija. čuo je, međutim, kako mu se, u sećanju, njegov pokojni drug, barlov, smeje, u glavi. kak čudnij metamorfoz, knjaz. kak čudnij metamorfoz. vi staljinist, knjaz? vi staljinist? februar, te godine, u londonu, bio je isto tako čudan kao i januar koji je prošao. bilo je još i zime, a bilo je već proleće. uporedo. a menjala bi se, svaki dan, nad londonom, i nebesa. bilo je maglovito ujutro, kišovito u podne, a posle podne, blago prolećno vreme. uveče je nebo bilo bledoplavo i srebrno. tih, februarskih, dana, rjepnin je sad bio sasvim zbunjen. nađa se, zaista, pripremala za odlazak u ameriku. bila je mirna. nije plakala. govorila je o svom odlasku razborito. babuška, grafica panova, bila joj je prodala jedno zlatno, uskrsno jaje, faberže, koje je nađa, krišom, sve dotle, čuvala, netaknuto, u svom prtljagu. ona je dobijala, sad, od tetke, svakog meseca ček. kuća je bila puna novaca. kad je o tom bila reč, rjepnin je posmatrao ženu podrugljivo. sve to, rekao je, nije potrebno. on, kaže, kad ona ode, vratiće se svojim prijateljima od kojih se ne stidi da prosjači. konjima. počeo je, posle toliko godina, da se opet kladi, na trkama. na prvog, na pobednika. siguran je da će dobijati. konj, koga je izabrao za prijatelja, nikad ga nije prevario. žena ga posmatra tužno. ona ne zna da on, još uvek, nije izišao iz kerča. na putu za london, u sadašnjost, on još čuje nad glavom šum krila divljih gusaka, koje je bio čuo, tamo, na krimu, kad je napuštao rusiju. da li je to šum jedne, ili čuje čitava jata? svejedno. jedna još leti, još udara krilima. nađa je bila, tih dana, prestala da izrađuje eskime i uzimala je muža, sve češće, pod ruku. odlazili su na izlete u zelenim busovima londona, u okolinu. išli su na večeru u mali, ruski, restoranu tom kvartu gde su stanovali. čelzi. tamo su mogli da slušaju rusku pesmu. nije od njihove kuće bilo daleko. svi su se stanovnici u čelziju, te godine, tog meseca, razveselili. skinuli su bili zimske kapute. sve je išlo gologlavo. neki vetrići su ćarlijali na ljudsko čelo. rjepnin je onda primio jedno pismo i tražen je, na telefonu, od jedne velike knjižare u londonu. traže mu da se javi, radi dogovora, povodom pisma koje im je uputio poljski crveni krst i graf ordinski. rjepnin treba da se javi u knjižari, mister stounu. rjepnin onda začuđeno zagleda to pismo, koje među imenima direktora ima i tri lorda. zatim zove, telefonom, ordinskog i pita šta je to? poljak se smeje u telefonu i kaže. svršeno. preporučen je. dobija mesto prodavca knjiga, u francuskom odeljenju te knjižare. engleskinje će dolaziti da ih, on, savetuje, šta da čitaju. šta je najnovije u parizu. šta je došlo u london. gospodin stoun, koga je, on, ordinski, upoznao u nemačkom zarobljeničkom logoru, čeka ga već. a kako je nađa? rjepnin onda kaže da je to koješta, ali da će se javiti, već sutra. i, zaista, iduće jutro, rjepnin zastaje pred izlozima te knjižare, koja je bila blizu spomenika onoj bolničarki, koju su nemci streljali, u brislu. u izlogu te knjižare vidi nekoliko skupocenih knjiga, starih nekoliko vekova. jedna je veliko, raskošno, izdanje, uokvireno zlatom sa velikim naslovom na koricama. zakonik napoleonov. taknulo ga je, neprijatno, samo to, što je, levo od ulaza u knjižaru, u podrumu, video neki prozor, koji ga je setio, onog prozora, pod zemljom, kraj kojeg je sedeo, na tronošcu, više od godinu dana, u onom svom, prvom podrumu. u knjižari pita za mister stouna. izvode ga na ulicu i pokazuju mu drugi ulaz, za mister stouna, koji se nalazi, kažu, na drugom spratu. neka se javi tamo. rjepnin se onda, zamišljen, penje, polako, stepenicama koje su gvozdene spirale, tako, da se, tako reći, vrti oko sebe samog. na spratu mu pokazuju vrata mister stouna, šefa odeljenja francuskih knjiga. mister stoun je mladi čovek sa licem kao da će ostati, večito, dečko. dočekuje sedeći, u prestonoj, drvenoj stolici, koju vrti posle svake rečenice, malo desno, i, malo levo. a sa njom vrti i sebe. ima sitne oči, sitan nos, sitna usta, a velike naočari. stolica pod njim, debeljušnim, cvrči. sedi u žutom prsluku, i sivom kaputu, čiji su laktovi kožom postavljeni. posmatra rjepnina, kroz nadimljene, kao nadimljene, plave naočari, kroz koje se vide oči. kažiprstom, ko zna zašto, naočari svaki čas malo gura, uvis, na nosu. u kancelariji njegovoj, među čitavim brdašcima knjiga, prolazile su dve mlade pomoćnice mister stouna, obe plavuše, koje, jedna drugoj, dodaju neke hartije, a zatim sedaju za svoje stočiće i kucaju na mašini. pišu, kao sve daktilo u boljim radnjama u londonu, vrlo brzo naslepo. jedna ustaje i dodaje rjepninu stolicu, pa se smeši. mister stoun ga je primio ljubazno. protrljao je samo, ko zna zašto, čelo. kaže o ordinskom nekoliko učtivih reči. zatim kaže. da, tačno je. preporučen je. pita. ima li neka dokumenta o svojim studijama, francuskim, u parizu? čuo je da je živeo u parizu. poljaci, obično, govore odlično francuski. da li je radio u parizu u nekoj knjižari? rjepnin onda kaže da je rus. živeo je godinama u parizu, ali nije radio, ni u kakvoj knjižari. radio je u poljskom crvenom krstu. kad reče da je rus, primetio je da je to začudilo mister stouna. a uhvatio je, slučajno, i začuđen pogled jedne od tih dveju engleskinja. to je, međutim, brzo prošlo. mister stoun je samo čudnovato protrljao čelo. ordinski je o tom čoveku rekao, rjepninu, samo toliko, da je veseo čovek, prekodan, ali, uveče, veliki melanholik. sedi sam u baru. voli muziku. živci su mu propali u braku. nedavno je proveo nekoliko meseci u manastiru u kom se ćuti. to se smatra, odnedavna, u londonu, kao najbolji lek i odmor, od zamora, u londonu. kao i rjepnin, i ordinski je bio anglofil po vaspitanju, ali je bio postao, za vreme dok su poljaci osvajali sa englezima italiju, anglofob. kad se osvajao manastir monte kasino, u italiji, rjepnin se seća, i sad, kako bi ga ordinski pitao. šta je u italiji novo? englezi su, sinoć, ušli u podrum manastira monte kasina. hoće li ući danas u trpezariju manastirsku? da proslavimo pobedu. mister stoun je, međutim, uzeo dokumenta koja je rjepnin bio doneo. pitao ga je i zašto je napustio mesto, gde je dosad bio zaposlen. u redu. neka ostavi, do sutra, svoja dokumenta njemu i neka dođe, sutra, rano, ponovo. mister stoun je bio ustao i nasmešen dodao na francuskom. adieu. to je izgovorio. edju. sutradan ujutru rjepnin je opet došao. dolazi, opet, u tu kancelariju na spratu, i javlja se mister stounu. rjepnin je, začudo, imao neki predosećaj da će ga mister stoun dočekati hladno. imao je da čeka na hodniku. kad je ušao, mister stoun skida naočari i nudi rjepnina da sedne, a kad je skinuo naočari, minutdva, ima lice mučeničko i plačevno. ima sad prsluk, još žući, nego onaj, koji je, dan ranije, imao. drži među prstima papire koje mu je rjepnin, dan pre, bio doneo, a rjepnin, na jednom od tih papira, vidi svoju malu fotografiju. umanjenu svoju glavu. ne liči na sebe. jedva se prepoznao. one dve sekretarice mister stouna bile su ustale i zadubile se u neke knjige koje pregledaju. nešto, tiho, mrmljaju. mister stoun se, međutim, izvinjava rjepninu. žali, ali ne mogu da mu povere, odmah, odeljenje francusko. imaju za to već dvojicu. moraće, pre toga, dvetri nedelje dana, da radi, kao kolektor. što nije teško. da upozna rad u knjižari i ljude. treba da se javi mister blumu. mis vud ćega odvesti mister blumu. mister blum je u prizemlju. na žalost, mora da doda i to, da su primanja kolektora manja, nego ona u francuskom odeljenju. četiri funte, nedeljno, i ono, što kupci daju kao tip. neka se strpi. posao kolektora je, u stvari, poludnevni posao. rjepnin oseća, odmah, da to nije ono, što mu je bilo obećano. a u sebi ponavlja. četiri funte nedeljno, kao čistači smeća? medutim, mister stounu ne kaže ništa. malo se samo osmehnu, podrugljivo. rešen je da primi i taj posao. stidi se da troši, ono, što čekovi marije petrovne donose, iz amerike. uostalom, to je poludnevni posao. svako poslepodne, do odlaska njegove žene, može da bude nađino. nije mu bilo jasno samo kakav je to posao? kolektor valjda će naplaćivati knjige? nije pitao. jedna od tih dveju plavuša, sa kosom opranom u blagom ultramarinu, bila je ustala. prima papire iz ruku mister stouna. odvodi rjepnina, spiralama gvozdenim, dole, stepenicama koje mozak zavrću. ćutali su. sišli su, ne u prizemlje, nego niže, u neko podzemlje, neko slagalište u podrumu. prostorija je bila velika, a u sredini beše ogroman sto. sa brdašcima knjiga na stolu. neki pakeri, te knjige obučeni u plave overole pakuju. tu, dole, u podrumu, u zidu, u jednom osvetljenom prostoru, u koji je jedva stao mali pult, kao za nekog dirigenta, uzidanog u zidu, gospođica vud predaje rjepnina, tj. njegove hartije, nekom ćelonji, čije su oči, dok rjepnina gledaju, kratkovide, zacrvenele i umorne, očigledno. mis vud kaže tom čoveku. mister blum, ovo je naš novi kolektor. zatim se smeši rjepninu i odlazi. čovek, koga je rjepnin zatekao, tu, dole, u zidu, bio je star, pomalo poguren, i, bez kose na glavi. osim jednog čuperka na obrazu, iznad uveta. gleda rjepnina začuđeno, ali ne kroz naočare na nosu, nego polovinom stakleta na nosu. naočari su mu, do pola, okna, kao stakleni, mali polumeseci, ispod očiju. a gleda rjepnina, ne kroz, nego iznad njih. good morning, odgovara rjepninu, nabusito. iz te prostorije, u dugom, crnom, overolu, u kom je stajao koja nije veća od javnih telefonskih kabina u londonu mister blum nije ni izišao. gleda, odatle, stojeći, govori odatle, posmatra svet odatle. kaže. u redu. all right. zatim se naginje, iz zida, i dovikuje onima što, kod velikog stola, pakuju. mister stro. imate novog kolegu, pokažite mu posao, uzmite ga pod svoje. idite sa njim, dodaje rjepninu, a mrda glavom, prema krupnom čoveku u plavom overolu, koji im prilazi. zatim, kaže još rjepninu srdačno. vaše ime koje vidim na vašoj ličnoj karti, ne bih znao da izgovorim, ni da mi pet funti dadu. svejedno. popijte čaj. mister stro će vas uvesti u posao. a meni se javite sutra, kad dođete. dok rjepnin polazi sa čovekom koji im je prišao, mister blum gleda za rjepninom, koji odlazi, i, žmirka. vrti malo glavom. skida polunaočare, pa ih trlja. visoki čovek, odlično odeven, kao da se vratio u doba edvarda vii, začudio ga je. naročito su ga začudile, krupne, rjepninove, crne, oči. nešto mrmlja. čovek koga je mister blum dozvao, krupniji je još od rjepnina, ogromnih cipela, a riđe kose. celo mu je lice povijeno, velikom, žutom, maramom oko vrata. gleda rjepnina zbunjen. idemo, kaže, da popijemo čaj. dobijamo ga, tri puta dnevno. besplatno. hajdemo u našu sobu. kolektorsku. jeste li talijan? poljak? a kad mu rjepnin kaže da je rus, gleda rjepnina začuđeno. iznad te prostorije, pune paketa, bila je soba, u koju se išlo preko nekih stepenica, ispod kojih je nešto zaudaralo. wc kaže mister stro, pokazujući vrata. u sobi na poluspratu, bila su još dvojica, u plavom overolu pili su čaj. na zidu je rjepnin ugledao štit sa krugom u centru. za igru. darts. ti ljudi, u plavim overolima, koji su sedeli pri stolu i pili čaj, i jeli neko pecivo, nisu, prema rjepninu, okrenuli čak ni glavu. mister stro mu je rekao da je bio u italiji, u ratu, a da u rusiji, nikad nije bio. danas će ga povesti, sa sobom, da mu pokaže izdavačke kuće, otkud se uzimaju knjige za njihovu knjižaru. za vreme ručka ne moraju da se vraćaju. pije se čaj u tri i po. do pet pakuju. čudio se da rjepnin govori engleski, tako dobro. on, stro, reče, vuče malo nogu, invalid je, ali radi još, zarađuje pomalo. nije teško. ko je, šta je, rjepnin, nije pitao. pored tog stola gde su pili čaj, rjepnin je primetio neki besprekorni red kofera, koji su bili poredani u neku gvozdenu mrežu, u zid, kao što se velosipedi, u fabrikama, ostavljaju, u londonu. mister stro uzima jedan poveći kofer, pa kaže. ajdemo. silazi sa rjepninom u podzemlje, u prilazu, koji je rjepnin, spolja, sa ulice, ocenio kao prozor u asfaltu. sad je to bio otvor, na ulicu, pretvoren u skelu. preko te skele iznosili su pakete, u neki kamionet koji je, malo dalje, stajao. mister stro je upozorio rjepnina da, oni, ne ulaze u radnju, niti izlaze iz radnje, kroz vrata, nego tuda. a zatim mu kaže da idu do najbliže stanice busova, koji voze do crkve svetog pavla. u tom kraju londona, nalaze se izdavačka preduzeća, od kojih, oni svaki dan, skupljaju najnovija izdanja. rjepnin sad zna šta je. kolektor. dok su čekali, na stanici, idući bus, koji se, lagano, približavao, kao neki gvozdeni, crveni elefant koji se ljulja, mister stro daje savete rjepninu. treba umeti izabrati bus, i onog, koji daje kartu, to jest, onu. to je, kaže, važno. vožnju im plaća knjižara. kad je lep dan, kao što je tog dana bio, onda je lako. ali kad pada kiša a kad ne pada u londonu onda je teško. on je, za rjepnina, ubacio svoj kofer, u udubljenje za prtljag, koje se nalazi u busu, kod ulaza. da, ali to nije njihovo pravo, iako se toliki vozaju po londonu sa prtljagom, pa i dečijim kolicima. pravo, da li će nekog pustiti da se vozi, sa prtljagom u busu, pa i to, sa kolikim prtljagom, pripada tim prokletim rekao je bladi kondukterkama zovu ih, klipi, kojih ima više nego muškaraca, na busovima. one su još opasnije, nego muškarci, a naročito kad je dan kišovit a kad nije. ima mnogo namćora, među tim ženama, što buše kartu putnika. često ne dobiju, od muža, ono, što im, u braku, sleduje, ujutru, pre polaska na rad, ili je muž tanak, ili kratak, pa ne valja. pa su joj onda krivi, u londonu, svi koji putuju busom, a naročito oni, što idu sa koferom u ruci. ne puštaju u bus. ljudi su bolji. neka pazi. on se, kaže, trudi, da napravi poznanstva, onda ide bolje. tog dana, mister stro je, prema uputu od mister bluma, imao da se popne, kod jednog izdavača, već na početku ulice koja vodi do crkve svetog pavla. to je bio neki, mali izdavač, a kolekcija se sastojala od nekih lakih brošura. treba da dobro upozna ulice, kapije, ulaze, izlaze, kuća. gde da svrati, pre, dok je kofer prazan, a gde, kad je pun. idu često na treći sprat, a lifta tu nema. drvene stepenice. cvrče. kuće su stare. zatim obilaze iza crkve svetog pavla, desno, nekoliko kuća izdavača, i, svugde, isto. predaje se cedulja mister bluma, na trećem, pa i četvrtom spratu, porazgovara malo, zatim donesu knjige i kažu. cheerio. kofer, koji je nosio mister stro, polako se punio. rjepnin ga jednom podiže, i, primetio je da je sve teži. kolekcija knjiga se, međutim, nastavlja. sve su te knjige onda imali da odnesu, dole, do jednog ćoška, kroz jedan tunel ispod varoške železnice, koja tu nije bila podzemna, nego ostatak stare, nadzemne. odatle ih kamionet, posle, odnosi u radnju. za sve to vreme, dok su se peli, u te kuće, po te knjige, drvenim stepenicama, rjepnin se trudio da pomogne čoveku, a trudi se i da razume, zašto sve to. mister stro nije bio govorljiv, ali je stavio nekoliko pitanja, o rusiji, mister rjepninu, koga je zvao. mister rep. molio je za odgovor. kad bi mister stro nešto pričao, to bi, obično, bilo, o ratu. ispričao je kako je postao invalid i ima penziju, a kako pokušava, dok može, da zaradi nešto, uz to. ima bolesnu ženu. šta je njihov posao? to je, da svaki dan, idu, tamo, gde ih uputi mister blum. daje im adrese. ima da skupljaju najnovija izdanja knjiga, svakojakih knjiga, za mister bluma. prve primerke. tek stigle iz štamparije. zašto? pa zato, što u londonu ima i manijaka tako je rekao. meniaks, koji žele da imaju knjigu, istog dana, kad iziđe, kad se objavi da je izišla iz štampe. naročito su, takve, usedelice, koje imaju lovu. bogate, matore, rage, u londonu. old rags. kad dođu u radnju, kuje pred vratima čekaju. daju tipove. sixpence. katkad i šiling. dobre su. podne je bilo davno prošlo kad je mister stro, na tom poslu, u jednoj radnji, koja je bila mala filijala knjižare, ostavio kofer. kaže rjepninu da, sad, mogu da se rastanu. može da ide kud hoće, on ide u jedan pab, na pivo. u dva i po, ne pre, a može, katkad, i u tri i po. rjepnin treba da se vrati u radnju. cheerio. mister stro je zatim nekud nestao. rjepnin je otišao u stanicu podzemne železnice, pored crkve svetog pavla. seo je na klupu u podzemlju i ručao. ono, što mu je nađa davala, da ponese. u levom džepu imao je limenu kutiju, punu, ali je pojeo samo dvatri zalogaja. u poslednje vreme, iako je sve manje, i manje, jeo, začudo, nikad nije bio gladan. novo zanimanje kolektora, koje je tako teško dobio, sasvim ga je bilo snuždilo. sve više snuždilo. na to je dakle spao? postao je nosač u londonu. sedeo je mirno, dugo, zagledan u šine podzemne železnice, koje su se sijale izlazeći iz tunela, sa jedne strane, i, ulazeći u tunel, opet, u mraku na drugom kraju perona. trebalo bi, kad voz zatutnji, tu, učiniti samo jedan korak, dole, na prugu, i, bio bi kraj svemu. kako bi to bilo lepo. oko dva i po, popodne vratio se u radnju. kroz onu skelu u suterenu, a zatim otišao u onu sobu, gde su kolektori pili čaj. niko ga nije pitao, ni gdje je bio, ni kuda će. sve je u podrumu, kao u grobnici, bilo mirno. ono što je zaprepastilo rjepnina bilo je stanje u kom je nužnik bio. jezivo, prljavo. mister stro se još nije bio vratio. u njihovoj sobi, jedan od kolega, doneo mu je čaj, bez peciva. pitao ga je, da li je uspeo da upamti kuće u koje, on i stro ove nedelje, idu. oni drugi idu na drugu stranu. iduće nedelje ići će i on onamo. naviknuće se na to. oko tri i po pozvat je da pakuje. pakovalo se, dole, na dugom, ogromnom, stolu, u suterenu. stajalo se oko stola i radilo uz šalu i priču. jedan od tih pakera čitao je i novine, u isti mah, na stolu, i, radio. paketi, katkad i vrlo krupni paketi, svršavali su se na stolu, a zatim su se peli, oko skele, na ulicu, gde ih je kamionet čekao. nije bilo teško, ali kad je rjepnin počeo to da radi, nastao je urnebes. cela mudrost pakovanja bila je, u čvoru. koji se vezivao, u nekoliko čvorova, na svakom paketu. trik je bio u čvoru. pokazivali su mu kako se čvorovi vezuju. kao što ih mornari vezuju. ide brzo. prosto je. treba samo umeti. rjepnin se trudio, ali nije uspevao. bio je smešan. dok je on vezivao čvorove, ostali su ga posmatrali zabezeknuto, a zatim, gušeći se u smehu, uzeli su mu pakete iz ruku. bilo je pet sati prošlo kad je kamionet odneo pakete, na obližnju poštu. mister blum ga je pozvao i ponovio mu da se javi sutra. počeče svoj posao. rjepninu je, tog dana, trebalo dugo, dok je stigao kući. bila je pala neka magla, u celom londonu. mrak se spuštao, noge su počele da ga izdaju, kao da se i on, iz rata, kao invalid vratio. pričinjavalo mu se, iako se trudio da u to ne veruje, da to ne čuje, kao da odnekuda čuje, tužnu, rusku pesmu. koješta. koračao je samo teško pognute glave. počela je i neka sitna kiša. kad se vratio u svoju sobu, na sedmom spratu, nađe još nije bilo. stajao je, neko vreme, kod prozora, sa čelom pritisnutim na hladno okno. napolju je već bilo mračno i london je bio zapalio sve svoje lampe, koje su treperile, svud, kroz večernju tamu. kad mu se žena vratila, on je, za nju, već imao pripremljenu večeru. postavio je bio, za njih dvoje, i, jedan mali sto, koji se na tri strane rasklapao. u jednom trenutku sinulo mu je kroz glavu, da bi bilo bolje, da u londonu, negde, pokuša da dobije, za kuvara, pa je imao neki, ludački, osmeh, za vreme večere, na licu. bio je, međutim, rešen, da, o svemu tome, pred ženom, ćuti. rekao joj je samo da je to najotmenija knjižara u londonu i da je, za sada, zadovoljan radom, iako će, privremeno, dobijati manje, nedeljno, nego što se nadao. nađa mu ponavlja da, sad, imaju dosta novaca, i da bi više volela da, do njenog odlaska, uopšte, nije zaposlen. hoće da, ova tri meseca, proživi sa njim, kao da su u prvim godinama braka. nađa je sad, kad se vrati, uvek, vesela. rjepnin je, međutim, prebledeo, kad mu ona kaže da želi da dođe, kao nepoznata, jednog dana, u tu knjižaru. da je vidi. kupila bi neku, francusku knjigu, i, nasmešila bi se samo. pretvarala bi se da ga i ne poznaje. kao da se dotle nikad ni videli nisu. rjepnin joj kaže da je to koješta, i, da se, to, ne radi, u londonu. to su dva sveta. porodica i radno mesto. da, to su dva sveta, celog života, u londonu. ona mu onda priznaje da je bila do te knjižare i videla tu radnju. u izlogu je videla nekoliko knjiga, u skupocenom povezu. jedna je bila naročito velika i teška. code napoleon. rjepnin začuđeno posmatra svoju ženu. ona vidi začuđeno da je posmatra kao da je mrzi. zatim ga čuje, zaprepašćeno, kako kaže, tiše. da, da merde napoleon. sutradan se rjepnin budi umoran i snužden. bio se rešio da, za podrum, obuče, neko odelo jahača, i pulover, do grla, kao u školi jahanja, u mil hilu. žena ga gleda začuđeno. kaže, ne valja to. njoj se čini da se, muškarci i žene, po radnjama u londonu, oblače brižno. greši. šta će misliti o njemu u knjižari? u francuskom odeljenju? glavno je bilo, sad, sačekati da ona ode, kod babuške, ujutru, a on, tek posle nje, u knjižaru. isto je tako želeo, obučen za konje, da, neprimećen, prođe kroz vrata. u kući u kojoj su sad stanovali, na dobroj adresi, niko nije bio odeven kao konjušar. kad ga je vratar, mister white, ugledao, idući dan, pogledao ga je nehatno. srećom, rjepnin ga je to jutro oslovio vratarevim pravim imenom, a nije rekao. dobro jutro, mister blake. mister blek je bio piljar. niko ne voli, kad se zove crni, da ga oslove, beli, a niko ne voli kad se zove beli, da ga oslove crni. medutim, rjepnin je stalno mešao ta imena. vratar ga je, zbog toga, izbegavao. smatrao ga je za ludog poljaka. u knjižari, zatim, rjepnin je, tog dana, prvi put, primio, od mister bluma, iz ruke u ruku, upute za kolektore. mister blum je, to jutro, nešto glasnije kašljao, a prešao je pogledom preko kape na rjepninovoj glavi, bez reči. odobrovoljio se čak kad mu rus reče da će adrese uputa naći lako. zna gde su. rus, sa tim visokim stasom i lepom glavom, bio se dopao mister blumu. zna francuski, zbilja? drugi kažu da znaju, a ne znaju. u redu. samo neka pazi. oće sve te knjige da ima pre tri i po. oće oni da kažu, često, da, tih knjiga, još nije bilo, da bi, sutra, mogli duže da izostanu. iako je već bio popio čaj, kod kuće, u knjižari se rešio, da popije još jedan, ili dva. u sobi kolektora, sa ostalima. iako su šolje, tamo, bile samo isplaknute, a ne i oprane. tih nekoliko čajeva, svaki dan. rjepnin je to bio naslutio, postali su neka vrsta zajedničkog pričešća tih siromašnih ljudi, neka vrsta ulaznice u njihov klub, i, kao neko glasanje za tu zajednicu, za to bratstvo. mister stro mu dade zatim kofer kao da i to spada u njegovu metamorfozu. kofer je bio lak, tvrd, povelik, ali ne i prevelik. u njemu je, na dnu, ostao bio trag ogrebotina paketa, čvorova, kopči, pa je bio ofucan, a brava je otskakivala, nekoliko puta, kad se zatvarala, a nije bila tačno utisnuta u ključaonicu. to se dešavalo i kad je kofer već bio pun. kofer je imao boju ubijene srne. moglo je u njega stati knjiga, i do sto funti teških, ali ih je retko bilo toliko. kolektori, njih petorica, popeli su se, potom, preko skele u podzemni prozor, a zatim bi se razišli, svaki na svoju stranu, kao zaverenici. rjepnin je, posle toga, prošao, pored spomenika engleske bolničarke, koju su nemci streljali u prvom svetskom ratu, a silazio je na trg nelsona, pa, posle, krenuo busom prema crkvi svetog pavla. u providnoj, jutarnjoj magli, srebrne boje, on je kod stanice busova, obuhvatio pogledom london, preko spomenika, kralja, kome su, u londonu, odsekli glavu na panju, sve do konjičkog spomenika maršala engleske vojske u prvom svetskom ratu, a iza njega, do katafalka, palima u oba rata. dakle, tu smo? čuo je kako mu, u glavi, mrmlja, jim. sa jednim praznim koferom u ruci, u londonu, knjaz? sećate li se bar nađe, kako, uplakano, sedi, na svom koferu, u kerču? šta je sve trebalo da se desi u svetu, koliko užasa, koliko mrtvih, koliko patnji, da biste vi, knjaz, stajali, eto, sa jednim, praznim koferom? koga vraga tražite još na ovom svetu? našao je stanicu busa i čuje kako mu se smeje, onaj drugi, u njegovoj glavi. john. nađa je, kaže, najviši stepen mudrosti, dragi džime, u ljudskom životu, prema mišljenju knjaza. a možete li onda da odgovorite na ovo? čuje kako ga pita jim. otkud on, baš on, zašto on, tu, i taj kofer, sa njim? zar to nije čudno, knjaz? anikita ivanovič, feldmaršal rosijskog carstva, prevrće se, zbog toga, u grobu. john ga je sad tešio. sve je to onaj car, niki, fotograf, udesio, koji je ratove gubio. tako je to kad se ratovi gube, ali sve to, ipak ima smisla. pouka je to. ima nekog dubokog smisla. ima toga i u tom koferu. jeste da se sad vaši preci, knjaz, prevrću u grobu, ali se život, eto, ipak, završava u nekom lepom doživljaju. voli i sad rusiju, i posle svega, kao i tu svoju ženu. nije ih napustio u nesreći. ima jaku volju. ima rusa koji imaju, i te kako, strašnu, jaku, volju. sve to što je bilo besmisleno, pretvoriće se, možda, na kraju, kad njega više ne bude bilo, u nešto svetlo i lepo. neće nađa prositi u londonu. ima on jaku volju iako nije napoleon. koji se miriše pred bitku, a drugi ginu. da, drugi odoše pod zemlju, a on na koit, čak i na svetoj jeleni. zar to nije smešno, knjaz? uokolo beskrajni okean. francuska daleko. osamsto hiljada mrtvih francuza. vive lempereur. a on koitira, krišom, sa ženom svog maršala. čudna mi čuda. godina čudesa? približava mu se, međutim, bus, koji vozi prema crkvi svetog pavla. ušao je brzo. klipi ga je pustila u bus, bez reči, pa ga je pustila i da smesti kofer, u udubljenje za prtljag. smešni su i koferi. drugi putnici imaju i kolica za decu, pa i malu decu. klipi je, prema njemu, bila čak i vrlo ljubazna, dok je on popravljao položaj kofera. nemojte samo posle da ga zaboravite reče mu ona. dešava se to. dont forget it. da, imala je pravo. najteže je bilo to. da ne zaboravi svoj kofer, pri izlasku. njegova prva adresa bila je ista kao ona juče, odmah kod prvih kuća ulice, gde su juče počinjali kolekciju. zatim je došla jedna druga, isto tako stara, gde je predao uput, na četvrtom spratu, a oni, njemu, dali, jednu, već upakovanu knjigu. iduća je bila blizu, desno, u ulici jedne velike londonske novine, koja tu ima štampariju. dug red kamiona je čekao pred tom zgradom, pred ulazom. imao je dugo da čeka. tek posle toga mogao je da ode do izdavačkih kuća oko crkve svetog pavla. kofer mu se, u onim kućama, na trećem i četvrtom spratu, brzo punio bio je težak pri silasku. ne manje nego da je u njemu, krišom, nosio jednu lešinu. medutim i to čekanje na knjige nije bilo neprijatno. primili su ga, od prvog dana, lepo. za pakera, pa i žene, tu, gore, visoko, gde bi svoje upute ostavljao, on je, kao neki novi poznanik, sa kojim se malo stane i popriča, bio dobro došao. je li mister stro napustio knjižaru? otupšten? je li ga on nasledio? a kako je misis stro? da li joj je bolje? kakvo je vreme napolju? hladno? otkuda je on? čini im se stranac. zatim mu popunjavaju uput i potpisuju. da nije talijan? rus? cheerio. pri silasku sa četvrtog sprata bio se spotakao. umalo nije, sa koferom, pao. leva noga ga je zabolela u članku. morao je da stane, ali je, posle, i težak, mirno nastavio. kofer je bio pun, nije bilo lako. prolazio je kroz jednu usku ulicu, desno, kroz ruševine. sišao je do one radnje, na ćošku, gde su se ostavljali koferi i predao ga. rešio se da se vrati do crkve svetog pavla, da ruča. podne je bilo prošlo. u krivudavoj uličici kojom se sad peo, a otkuda se sveti pavle već video, u blizini spomenika kraljice viktorije, oličenja engleskog morala, bilo je nekoliko radnji koje su u jednom zavijutku, u izlogu, bile pune irigatora i kutija, muških i ženskih kontraceptiva. a kad je, iz te ulice, izišao, dočekalo ga je, oko crkve, mnoštvo nekih krupnih vrabaca iz španije i golubova londona. oko crkve je, leti, tu, cveće, i dug red stolica, gde ručaju oni, koji tako ručaju, a tih ima, u londonu, mnogo. sad, tih stolica nije bilo, a nije bilo ni cveća, a ni gvozdena ograda, oko crkve, nije bila zatvorena. niko mu nije branio ni to da ruča na onom krupnom kamenju, koje je tu ležalo, opalo, posle bombardovanja u ratu. sedeo je i, krišom, iz džepa, jeo. porta je ličila na neku zapuštenu zimsku baštu. zagledan u london, uokolo, pročitao je, na kući preko puta. tawsons leafs ltd. eto, da je dobio, tu, kod njih, u toj kući, mesto, mogao bi tu da ruča, lepo, i mirno, svako podne. bio bi u srcu londona, koje je gorelo, pa je toplo. ređao je trošice, na kamen, vrapcima i golubovima. ostavio im je sve što nije pojeo. pojeo je vrlo malo. osećao se, začudo, sasvim sam samcit, u londonu. koliko je takvih tako ručalo u londonu, u parizu, u milanu, koje je bio video? pripadao je, sad, i on, velikoj zajednici čovečanstva što tako ruča. internacionali, knjaz dovikuje mu pokojni barlov u uvo. rjepnin se već kroz jedan sat vratio u radnju. idućih dana sve se to ponavljalo. silazi se u podrum. odlazi se na čaj i igru darts u sobu pored stola, a zatim, pakerskom stolu. postavljaju mu svi pitanja. da li se snašao? smejurija je opet velika dok je čvorove vezivao. je li to naučio? razilaze se u pet i po. posle nekoliko dana bio se na sve to navikao. mister blum bio je zadovoljan, očigledno, sa novim kolektorom i sve mu je više uputa davao. slao ga je kad bi se rjepnin vratio rano, sa malim paketićima, naročitim mušterijama. većinom su to bile mlade sobarice, po kućama gde ga je vratar pratio, ili neke stare dame, koje su mu otvarale vrata i davale napojnicu, iako je on to odbijao, prvih dana. slao ga je i na poštu, na završetku dana, i, sa kolicima paketa, koje je jedan šegrt vukao, teško. bilo je knjiga i u jednom džaku. drugog petka, na tom radu, imao je prvi čudni doživljaj. u trenutku kad je, sa šegrtom, unosio knjige u obližnju poštu, u jednom džaku, učinilo mu se da su neka kola zastala na ulici, pored pošte. primetio je plavu uniformu kraljevskog vazduhoplovstva. prepoznao je, u kolima, bar mu se tako činilo, sorokina i bjelajeva, koji se cerekaju. kola su krenula dalje kad je i on bio zastao. u ponedeljak, posle toga, imao je još jedan čudan doživljaj. dato mu je da odnese francusku knjigu, dva albuma lepih žena u doba luja xiv, prekoputa, u jednu zgradu, za koju je znao, u kojoj je imao jednog poznanika. bila je prekoputa crkve svetog džemsa. the albany. to su stanovi za džentlmene neženje. kad su mu otvorena vrata i primljene knjige, primetio je, iza lakeja, jednog prosedog čoveka, u nekom raskošnom, svilenom, kućnom halatu. učinio mu se poznat, sasvim sigurno, ali nije mogao da se seti, otkud. čovek ga je video u vratima samo trenutdva. pogledao ga je, začuđeno. bio je njegov poznanik. lakej je primio knjige. vrata su se zatvorila. bio je siguran da mu je taj čovek poznanik, ali je okrenuo od njega glavu. iduće nedelje, ta londonska idila bila se pretvorila, zaista u tragikomediju. mister stro i rjepnin imali su, u sobi kolektora, sukob koji se, istina, nije završio tučom, ali se završio svađom i vrlo nemilim scenama. dotle su ga bili dočekivali veselo i srdačno. tog dana, međutim, osetio je, čim je ušao među njih, da nešto nije u redu. mister stro ga je gledao popreko. rekao mu je, mrzovoljno, da pripazi malo i ne dolazi pre ostalih, čim je podne prošlo. to je izdaja. oni su drugari. njih, u stvari, mister blum isplaćuje samo za rad do tri i po, a pakovanje im je, onako pride, nametnuto. to, u stvari, i nije njegov posao, zato bi trebalo da im se plaća, zasebno. nisu plaćeni ni da pakete i džakove nose na poštu. za to knjižara treba da ima ljude i plati zasebno. on se međutim vraća već u jedan, ili dva, ili dva i po, a to nije lepo. to ide u glavu mister blumu koji kaže, sad da bi njihov posao skupljanja knjiga mogao da se svrši, i do dva. videće kako to ide, u kiši, i, zimi. oni se nadaju da će, ubuduće, da razmisli šta radi. žele da veruju da je pogrešio, jer je stranac, slučajno. ne treba da se umiljava mister blumu. taj bi, da može, tovario na njih i više knjiga, kao na mazgu. čuli su da je on u životu imao i bolje dane, nego ovo, čak i da je bio neka vrsta lorda, šta li, u rusiji, ali izdaja drugova nije lepa nigde, pa ni u londonu, iako se to, kao što je poznato, isplaćuje. rjepnin je stajao kao zanemeo. bio je bled, kao krpa. izvinjavao se da sve to nije znao. uveravao ih je da će se uveriti o tom, uskoro. kao da je, međutim, neki đavo ušao u njegov život, i u tom podrumu, posle toga, već treći dan, kad je preko skele izišao, sa paketima, da ih nosi na poštu, na suprotnoj strani, na ćošku, učinilo mu se da je, među prolaznicima, ugledao, kako stoji, nađa. za trenut, činilo mu se da je prepoznao njeno krzno i njeno lice. nestala je brzo u gomili prolaznika. on je bio zastao i, dugo je, tu, pred tim podrumom, stajao, na asfaltu. bio je sasvim siguran da je video svoju ženu i da ga je i ona videla, kako je izišao iz podruma. nestala je tako brzo da se čak i sudarila sa jednom damom, u prolazu, a ostavila rjepninu, u očima, samo boju njenog krzna, koju je dobro znao, i, njen korak, hod, žurbu, koju je dobro poznavao. kad je, zatim, pošao kući, počeo je da provejava neki sitan sneg. to više nije bio onaj sneg, u rusiji, koji, sve, zaveje, sve stiša, sve uteši, nego neka kiša, hladna, sitna, kao iglice. sneg je, za rjepnina, bio, ma gde živeo, otkad je napustio rusiju neka bela tišina koja pokriva svet, neki pokoj, čist, pun zvezdica, koje nemaju teže, a padaju na njegovo lice kao kapljice bisera. u londonu je to bila, krajem februara, neka mutna prljavština, na zemlji, na odelu, u hodu. teško se disalo u tom snegu. ona je, dakle, svakako, bila u knjižari, u detinjastoj želji da ga vidi, na radu. možda se čak i raspitivala za njega, kad ga nije videla, u odeljenju francuskih knjiga. zatim je čekala na ulici. ponaša se kao tvrdoglavo dete. odlazeći kući rjepnin je sad koračao, lagano. dugo je trajalo do one kućerine u čelziju. da, da, ona ga je videla kako se penje, iz podruma, i, sad zna, da je opet u podrumu, i, da je lagao da radi u nekom francuskom odeljenju, gde je, tobože, njegovo carstvo. sa zakonikom napoleona. bio je tužan. zašto se to sve događa sa njim? šta je njegova krivica? kad ga je lift popeo na sedmi sprat, do njihovog malog stana, nađa je već bila kod kuće. bila je zbunjena i dočekala ga je bleda, ali ga je zagrlila, nežno, kao što to deca rade, kad se osećaju nešto kriva. bila je lepa. on je zastao pred njom, pognute glave. njegove krupne, crne oči svetlele su čudno, zažareno. zatim joj reče, promuklo, da ju je video. moli je, da, to, što je učinila, ne čini više, nikada, ako ne želi da on ode bez traga, jedno jutro, ili da ga nade mrtvog, jedno veče, kad se vrati. da, da, nije prodavac u francuskom odeljenju te čuvene knjižare, nego je opet u jednom podrumu. kolektor. to je isto što i nosač. skupljaju knjige. prevarili su ga. nije kriv ordinski. i njega lažu. ona ga je molila da joj to oprosti. bila je radoznala. mislila je da će moći razgovarati sa njim, kupiti neku knjigu, a da niko neće znati, da su muž i žena. imala je pritom uplašen osmeh na licu. on joj reče onda, tiho, još jednom, i neka to bude poslednji put, da ga pusti, da ide, do kraja, putem koji je izabrao u životu, u tuđini. ona treba da ode mariji petrovnoj. više bi voleo da je vidi mrtvu, nego kao prosjakinju, kad ostari u londonu. on je rus, rjepnin. neka zapamti to. rusi imaju, često, dobro srce i slabu volju. rjepnini ne. on ne. kad je žena u pitanju naročito ne. on ceni jaku volju u čoveku, više nego ljubav. rekao je da ne dolazi u radnju. još uvek je detinjasta. to što je učinila, jako je detinjasto, ali je moli sad da preko toga pređu. večera mu ne treba. nije gladan. popio bi rado, međutim, malo čaja. neka mu priča malo, o svom ocu i svom detinjstvu. to je nešto što ga uvek smiruje. o sanktpetersburgu. žedan je. tamo gde radi ne peru šolje. isplaknu ih samo. kao da mu nije žena, nego kći, ili sobarica, ona onda užurbano ide u kupatilo. kad je video šolje i samovar na stočiću pred sobom, već donet iz plakara, gde su imali malu kujnicu, pitao se, što je otrčala, tako brzo, u kupatilo? valjda da ubriše suze? kad se vratila, on je, stideći se svoje grubosti, rekao, da misli, uostalom, da napusti to mesto. neće dugo ni u tom podrumu. radije bi tovario, kad bi mogao, brodove na temzi. treba sve to zaboraviti. predlaže da slušaju moskvu. rjepnin se zatim bio smirio. pili su čaj. prolazeći pored njega da sedne, nađa ga je nežno pomilovala po licu. ona je imala čitav repertoar uspomena i anegdota o svom ocu, generalu, i braći koja su bila pala, u prvom svetskom ratu, i, kad god bi pričala svom mužu o njima, i svom životu, nastala bi neka čudna tišina. a prema njoj, u njemu, neka čudna dobrota. sad, posle njegovog grubog prebacivanja, ona je izvukla iz svog sećanja, ono, što je za rjepnina bio vrhunac nekog ponovnog povratka u prošlost, sa njom, kao da je drži na krilu, kao kad deca raseku prst, zaplaču, pa posle pričaju, a u taj prst, sa žalošću, gledaju. pričala je, podsećala ga je, na ono, što je već toliko puta pričala. kako je odvedena, kao mala, da vidi oca, generala, u zatvoru, u kazanu. bilo joj je tada pet godina. general je bio osumnjičen da je umešan u neku demonstraciju. u zatvoru, sa njim, bio je i jedan član carske dume, i jedan senator. bila je i suviše mala, kad je njena mati povela ćerčicu, ocu, u posetu, da bi se sad mogla sećati, dobro, tog zatvora, ali je za rjepnina, uvek bio strašan i dirljiv doživljaj da sluša, kako mu se žena, sad, muči, da se seti zgrade zatvora, pred kojim su kola stala. ponavljala je, uporno, samo to, da se čuo neki lavež pasa, koji je bio sledio krv u žilama male devojčice. sećala se samo kako je mati vodi, u podrum, u neki, veliki, podrum, širokim, kamenitim, stepenicama. nije bilo mračno, naprotiv, svud su gorele svetiljke. sasvim jasno se sećala kako je, sa generalicom, ušla u neku sobu, u kojoj su daske patosa cvrčale, i, kao da su drhtale, i pod težinom malog devojčeta. sećala se da su u sobi, ispod prozora sa gvozdenim rešetkama, bila trojica. dvojica su sedela na posteljama, a treći, kod stola od čamovih dasaka, prljavog, sa tragom masnoća. nikada nije mogla da se seti koja su bila ona dvojica, koji su sedeli na postelji da li taj član dume i senator, ili njen otac i senator, ili njen otac i član dume. sećala se samo kako je ocu pritrčala. kako su se, sa njom, igrala zatim sva trojica. bila je zaboravila imena, i tog senatora, i tog člana dume, sećala se samo njihovih, dugih brada, i njihovog milovanja deteta. mati joj je pričala da joj je, taj član dume, posle te posete, kad je izišao iz zatvora, što je bio posledica denuncijacija slao karte, razglednice, slike varoši, godinama, iz svake zemlje kuda je putovao, pa ih je dobijala sa svih strana evrope. kad god bi, tako, pričala, godinama, ponešto iz detinjstva, kod rjepnina bi nastala neka čudna tišina, pogled bi mu bio, kao da je pun suza, iako nije zasuzio. a njegova pitanja bila su, za nju, mučna. ponova, već ko zna koji put, upitao je, da li može da se seti. u kakvim je cipelicama išla u taj zatvor, kakva joj je bila aljinica i kosica? da li je plakala, kako se igrala sa ocem, pri toj poseti, i slično. bio je uvek nežan prema njoj, kad bi to pričala, ali je za nju bilo mučno, kad je, već ko zna koji put, pitao za odelo te trojice, za krevete na kojima su sedeli, za rešetke na prozoru, za svetlost u toj sobi u podrumu, i, da li može da se seti, šta je sve ocu rekla. sve je to bila zaboravila. i to veče, kad je o tom pričala, uz čaj, mirna i nasmešena, rjepnin je posmatrao ženu zadivljeno, kao da je još uvek ta devojčica. ona mu se zato čak i smeje. ponavljala je da se, svega toga, jedva seća, ali se seća dobro, da je bila vesela, da se sa ocem, i tom dvojicom, veselo igrala, i, da, uopšte, nije bila uplašena, ni tužna, i, da nije plakala. rastala se od oca sva sretna i pitala mater, stalno, u kolima, da li će ići ocu i sutra? nije se sećala ni kad je izišao iz zatvora. posle čaja, nađa je mužu rekla, sasvim mirno, da se, sad, sasvim, slaže sa njim. ona je rešena i sama da ode iz londona. molila bi ga samo da, zaista, izađe iz tog podruma i da, do njenog odlaska iz londona, ne ide na rad nikuda. nije to potrebno. da žive do njenog odlaska kao da nisu u londonu, kao da su, kako to u londonu kažu, na odloženom bračnom putovanju. to je sve što mu traži. ne bi, inače, mogla da dočeka mirno dan njenog odlaska. ona se prema njemu priznaće i sam, uvek lepo ponašala. sad je red na njega. imaju još mart i april. u maju će otići. valjda da ne bi zaplakala, ona bi posle toga opet otišla u kupatilo, a vratila se u nekoj crnoj pižami, polugola. ležeći na svojoj postelji, nalakćena na desnu ruku, ona mu nije rekla da, i ona, ima da mu kaže nešto, što krije. bila je opet u bolnici, ali, ono, što su joj tamo rekli, to mu, ni sada, nije rekla. rekla mu je samo da je bila u konzulatu amerike. babuška, grafica panova, i tamo, ima prijatelja. tamo su joj rekli da je njena rođaka, u njujorku, uspela. došli su papiri za nju. ona ima već i osigurano mesto u jednom lepom brodu, koji polazi iz holandije, ali pristaje u sauthemptonu. kad bude bila, tri meseca, u njujorku, njena rodbina može tražiti produžetak njenog boravka. a posle, iako je to teže dobiti, i dolazak njenog supruga. i taj boravak, iako je to teško dobiti, može da se produži. nije skidala sa njega pogled svojih očiju, kao da želi, da ga progleda. a imala je neki hladan osmeh, kakav pre, na njenom licu, nikad nije bio video. rekla je. to je, dakle, svršeno. rjepnin je sve to slušao, i zbunjen, i uznemiren. sve dotle, kad je bila reč o odlasku, ona je, često, zasuzila. sad nije zaplakala. govorila je o odlasku i rastanku mirno, čak mu se činilo i oholo. bila je, ležeći na postelji, vrlo lepa, sa nekim sjajem u očima, kao da se zelena boja njenih očiju, boje tvrdog smaragda, pretvara u boju ametista. dockan je, kaže, treba i on da legne. otišla je, još jednom, u kupatilo, ali se brzo vratila. zvala ga je očima i pružala prema njemu ruku. rjepnin joj onda reče da i on ima jednu molbu, kao odgovor, na sve što mu je pričala. da do njenog odlaska prestane da sedi, uz šivačicu. ne može više to da gleda. taj zvuk šivačice dovodi ga do ludila. naći će on za sebe zaradu, kad ona ode, sasvim sigurno, i on misli, da, do jeseni, već ima dosta. željan je, i on, da proživi ta dva meseca koji im preostaju još u londonu, sa njom, kao da su se vratili u pariz. a posle? neka bude šta bude. che sera sera. ona se onda smeje, radosno, i kaže, da je sasvim sigurna, da ih je tetka, marija petrovna, spasla. doći će on za njom u ameriku. tamo ih čeka neki nov, bolji život. marija petrovna kaže, u pismima koje on neće da udostoji ni pogleda, da joj obećava, da će dobiti ulaz, sasvim sigurno, i za njega, a da, u americi, rjepnin, sasvim sigurno, neće morati da provodi dane, u podrumu. otpoćeće nov život sa njim. njeni poznanici su i knezovi mdivani, oženjeni amerikankama, koji se sećaju rjepnina. kad ga je ugledala, reče mu nađa, kako se penje, iz tog podruma, dah joj je bio stao. videla je njegovo umorno lice, sa druge strane ulice, kao da mu se glava otkinula, pa se u vazduhu približava. možda je, i ona, za sve to kriva. da nema nju, lakše bi živeo. sad, međutim, oseća da ih je tetka spasla. ona zna, dodade nasmejano, da je tetka, u kerču, bila u njega, a ne barlova, zaljubljena. ućutala je i ležala na postelji u toj crnoj svili, polugola, u kojoj je nikad dotle nije video. bilo je očigledno da ga čeka. rjepnin je stajao zbunjen, zagledan u nju, kako je ušla, na kolenima, u postelju, a ostavila za sobom svoje grčke sandale, u kojima je njena noga bila tako lepa. smejala se i pocrvenela je u licu. bila je zatvorila oči, dok mu je rekla, tiše, da se, od danas, uopšte, sasvim slaže sa njim, u svemu. ima on pravo. i kad je reč o samoubistvu. treba staviti tačku na svoj život, kad više ne vredi živeti. kad sami, mi, to rešimo, a ne bolesti i starost. čekati je glupo i ružno. nismo mačke. bolesne mačke. dok se i on spremao da legne, nađa je, još jednom, sva crvena u licu, otišla u kupatilo. rjepnin nikad nije raspravljao, sa svojom ženom, bračna pitanja. a tog, petrogradskog, junkera, inače načitanog, i tobože, sveznajućeg ljubavnika balerina, niko nije naučio, ni posle toliko godina u braku, šta je uzrok tog njenog čestog odlaska u kupatilo. nešto što je krila. ta romantična i stidljiva ruskinja htela je da skrije, htela je da prikrije, do svog odlaska, do njihovog rastanka, da je ona, već mesec dana, u takozvanom drugom stanju. rjepnin je, idući dan, poslednjeg dana meseca februara te godine, zaista rešio, da napusti tu knjižaru u londonu. ne samo da, na njegovo pitanje kad će dobiti mesto u francuskom odeljenju knjiga, nije dobijao odgovora, nego su ga od nosača, pre podne, pretvorili i u nosača, posle podne. a sve to za platu na pola dana. uverio se, i u to, da je mister stro imao pravo, kad ga je opomenuo, da je lakše ući u raj, nego sa koferom u autobus, kad kiša pada a kad ne pada? rjepnin je mister stounu, sutradan, rekao, osim toga, da bi taj posao skupljanja knjiga pet kolektora, do onog ćoška, mogao bolje i brže da radi jedan čovek, koji bi sedeo, pored vozača kamioneta, koji knjige skuplja. taj čovek bi imao da trčkara na treći i četvrti sprat, iz kamiona, i donosi, u kamion, knjige sa trećeg i četvrtog sprata. a sedne, zatim, prosto, uz vozača kamioneta, svršena posla. medutim, posle tog razgovora sa mister stounom došlo je do nove svađe u sobi kolektora. mister stro i ostali kolektori doznali su za taj predlog rjepnina, na neki način, pa, kad je došao u sobu kolektora, da popije sa njima čaj, nastala je, oko njega, svađa. samo što ga nisu izbacili kroz vrata. mister stro je uzvikivao da bi najbolje bilo da rjepnin ide do đavola rekao je. to hell a osim toga i da je izdajica nazvali su ga. blackguard. izgleda, vikali su, da bi on hteo da ostane jedini czestochoweu radnji, a njima da, prosto, uzme hleb? rjepnin je pokušao, sav zadrhtao, da ih urazumi, i smiri, a, posle im je, prosto, okrenuo leđa i izišao iz sobe kolektora. mister blumu je rekao, to veče, da neće više dolaziti. dosta mu je svega. nađi, međutim, kad se vratila, to veče, nije, o tom, rekao, ništa. treći dan posle toga, rjepnin je dobio pismo od mister stouna, koji mu je poslao poslednju platu, za prošlu nedelju, i otpust, pošto je, kaže sam sebi zatvorio vrata. zatim je izvešten od berze rada melibouna da, odsad, pošto je izabrao da ne plaća osiguranje, i napustio, svojevoljno, radno mesto, može da se, za pomoć, obraća još samo kao opštinska sirotinja. koju izdržava cela nacija. kad se, tog dana, nađa vratila, od babuške, kojoj je bila odnela poslednjih sto eskima, rjepnin joj se izvinjavao što nije stigao da pripremi večeru. napustio je i to svoje radno mesto. njega više u onoj knjižari nema. bio je miran i ćutljiv, i, počeo je da priprema čaj. nađa je ćutala. bila je sela na svoju postelju i gledala ga. valjda da bi ga utešila, rekla je, da se raduje, da će, sad, do njenog odlaska iz londona, bar moći da budu više zajedno. rjepnin je ćutao. kretao se kao da je mehanizam, stvar, na točkićima i čekrcima. oči su mu bile upaljene, crne, zažarene, u ogromnim beonjačama. dodao je da bi bilo bolje da ga nema. valjda da bi prekinuo, pred ženom, očaj, koji ga je ovoga puta, više nego ikad pre, bio obuzeo, poče, podrugljivo da se smeška i da govori, tiho, ruski, stihove gumiljova, koje je voleo učtivo se ponašam prema životu, ali je među nama pukao jaz. mesec mart i april avril la grace završili su se, te godine, u londonu, za taj ruski, emigrantski, par, brzo, rascvetanim alejama, kestenovima u parkovima, labudovima na vodi, lepim prolećem. za taj par ruskih emigranata, međutim, maj se približio kao avet. bili su uplašeni od skorog rastanka, posle dvadeset i šest godina neprekidnog braka. iako je taj rastanak, bar su tako mislili, bio ugovoren samo na nekoliko meseci, njima je bilo hladno oko srca. četiri dana pred odlazak njegove žene rjepnin se kretao kao u nekoj nesvestici. nije, noću, ni imao sna. ležao je krijući da je budan. nađa, međutim, tih dana, začudo, nije više ni zasuzila. bila je bleda, mirna, vrlo lepa, ali je imala neku nepomičnost crta lica, kao da joj je lice postalo svilena maska. takvih lica, pri rastanku, ima, često, kod ruskinja. ne odevaju se više, u tuđini, raskošno, ali, kad se muž, ili brat, koji odlazi, probudi, stoje već obučene, spremne, kao da su sestre i muža. uoči odlaska od njega, nađa je imala neku, veliku, podmlađenu lepotu tela, grudi, nogu, ali ne više čulnu. njen korak se sad jedva čuo. u njenom glasu bilo je nekog čudnog spokojstva. kad bi se ljubila, njena usta su, sad, posle poljupca, bila crvena, kao neko srce koje je rasečeno. kretala se sad, po toj sobi, na sedmom spratu, oko njega, u nekom kratkom, snažnom stavu, nečujno, kao da će večno ostati, tako, kao neka igračica oko njega, koja je, najposle, zadihana, stala. bila je, tih poslednjih dana u londonu, vrlo ćutljiva. nagonom muškarca, pre odlaska na put žene, njen muž je želeo da, ta poslednja četiri dana, provede sa njom noću, u strasnim zagrljajima. do toga uopšte nije došlo. ona se ponašala tako da je morao osetiti da to ne želi. nije znao šta da misli o tom. njemu se činilo, sećajući se poslednje noći, koju su, pre nekoliko dana, proveli, do zore, na njenoj postelji da, nikad, nije bila tako željna muža. čak mu se, u jednom trenutku, učinila snažnija, burnija, bestidnija, nego ikad pre. imao je utisak da je željna i toplija i mekša. a da se oko pasa, bestidno, čak malo i ugojila. i noge su joj bile snažnije. do njenog odlaska, međutim, tih poslednjih četiri dana, ona mu se nije više, ni ponudila, ni dala. poslednjih dana bila je, uvek u istoj haljini, koja nije bila putnička, ali lepa. kad je hteo da je zagrli ona se smešila i branila. to je bila haljina u kojoj je video veliki knjaz u parizu, kad je pitao. ko je ta žena? pre nego što bi otišli, u običajenu svoju šetnju, do temze, do skotovog polarnog broda, ona je, ta poslednja poslepodna, provodila ćutke, na svojoj postelji. sa nekih ploča, slušala je i ponavljala, amerikanski izgovor engleskih reči. rjepnin joj se, zbog toga, katkad, smejao. kad bi ućutala, zamišljena, na toj postelji, na jednom škotskom pledu, muž bi je video poslednjih dana u toj zastareloj haljini, koja je dopirala samo do kolena. bila je jako privlačna. posmatrala ga je, ne skidajući sa njega oka. kao nekog nepoznatog čoveka. rekla mu je, ukratko, da je mnogo štošta u stanu rasprodala. odneli su bili i šivačicu. njen prtljag su bili poslali, da ga ukrcaju, na brod. iza njene postelje stajao je samo jedan laki kofer. pokazala mu je električni brijač, u kupatilu, koji mu je bila kupila, pred odlazak. to je sitnica. rjepnin je bio ogorčen da je na to trošila, a tek je, posle toga, primetio da, u sobi, mnogo štošta nije kao pre, dok je bila pretrpana kao da su stanovali kod nekog starinara. ona mu reče da soba ostaje svojina babuške. na dan njenog polaska, rano, u sedam, zazvonio je njen mali budilnik, pa je probudio i rjepnina, tako da se trgao. bio je iznenađen, kad je video, kako ona već sedi, kraj njegove postelje, spremna za put, i gleda nekud, kroz prozor. na stočiću, iza nje, bio je spremljen čaj. opomenula ga je da treba da se obuče, i požuri, u osam polaze. začuđen njenim ponašanjem, tih poslednjih dana, rjepnin je bio začuđen i njenim, mirnim, neočekivano mirnim, rastankom, sa tom sobom, u kojoj su živeli od prošlog leta, a u kojoj su mislili, kad su se uselili u nju, da će živeti godinama. bio je zapazio da mu je žena u čudnom raspoloženju, ali da vlada sobom, pa je pokušavao da, i on, bude miran i da joj, tako, kao da se radi o odlasku na neki izlet, na nekoliko dana, olakša rastanak. spremao se u kupatilu, žurno. u jednom trenutku, on ju je video, celu, kako ćutke, sedi i čeka na njega, zagledana kroz prozor, dole, u london. bila je okrenula glavu. bila je ne samo čudno lepa, to jutro, nego i čudno obučena. na stolici, na kojoj je sedela, bio je prebačen plav kaput za kišu, a na sebi je imala raskošnu haljinu, koja nimalo nije bila putnička. vraćajući se iz kupatila primetio je i njenu fotografiju, u toj haljini,na stočiću pored novog radioaparata, kraj njegove postelje, kojeg dotle, tamo, nije bilo, a koji mu je ostavljala. pili su, zatim, ćutke čaj. tek što su popili čaj, posluga je došla po njen kofer i kaput za kišu. doneli su joj svežanj cveća. kad su izišli, dole, iz lifta, vratar se praštao od nje, sav zbunjen. rjepnin se čudio, koliko je bio taj stari čovek, dirnut. poželeo joj je sretan put. ona mu dade jednu kutiju, neki poklon za njegovu ženu. on je išao za njom, do taksija, očigledno žalosno. kad je i rjepnin ušao u kola, zalupio je za njim vrata. stajao je, u izlazu, sve dok kola nisu obišla fontanu, pred kućom. njegova seda glava se lagano vrtela za kolima. do stanice, rjepnin i njegova žena izmenjali su samo dvetri reči. ulice londona prošle su kao da je london neka panorama, koja im se vrti oko glave. u jednom trenutku ćutanja, u kolima, rjepninu se učinilo, da mu se njegova žena, čak, podrugljivo, i smeši. kosa joj je čudno visila, gusta, i treptava od svetlosti, koja je svojim zracima trčala za njima, u stakletu prozora kola. čelo joj se činilo tim bleđe i svetlije, jer nije, na glavi, imala šešir. obrve su sad bile postale, nad njenim očima, uzdignute i krive, a oči tvrde kao smaragdi. usne kao podnadule bile su stisnute. imala je na licu, stalno, taj mali osmeh, u vrhu usta, ko zna zašto. jednu ruku bila je pokrila drugom rukom, tako, kao da su joj prsti bili pritisnuti, da ih ukroti. a grudi su joj bile divno uzdignute. zašto se smeši tako? pitao se u sebi rjepnin. nikada nije bila tako ćutljiva. kao da je osetila njegovu misao, ona mu, mirno, reče, da je sve u redu. udesila je da mu posluga kućnog kluba dolazi, na sedmi sprat, sa usisivačem prašine, svaki dan. a donosiće mu i čaj. dobiće, večeras, poziv od generalice barsutov i od njihove mlade sunarodnice, ledi park. obećala im je da će on te pozive primiti. molila ga je da primi. hteli su da dođu i na stanicu. to je odbila. pošto je njen izraz lica, pa i govor, bio sasvim izmenjen, rjepnin je ćutao na to, uplašen da, taj mir, neće moći trajati dugo. dodavao je beznačajne reči. bio je uzeo ženu nežno za ruku. kola su prošla kroz hajd park. sve je bilo ozelenelo, a drveće procvalo. pred ulazom u stanicu viktoriju, bila je velika gungula. to su bili dani, takozvanog lifta, kroz vazduh, u berlin. prenosa hrane, kroz vazduh, kroz blokadu berlina, pa su novine bile pune vesti, u vanrednim izdanjima. šta će sad odgovoriti kremlin? otišli su do, takozvanog, brodskog, voza boattrain. prolazili su kroz gomilu putnika. u vagonu, njihova zadržana mesta bila je zauzela neka mladež, ali ih je vrlo učtivo ustupila. voz je bio prepun. i u vozu nađa je ostala ćutljiva. gledala je kroz prozor. vrlo tiho, skoro mrmljajući, ona mu je, zatim, poćela da priča sadržaj poslednjih pisama marije petrovne, iz amerike, koje je primila, tog dana, a koje on nije hteo ni da čita. ima, kaže, utisak, da se njena tetka iskreno raduje njenom dolasku, a da se, iskreno, trudi, da dobije dozvolu i za njegov ulazak u ameriku. to će trajati, svakako, još tri meseca. on ne bi trebao da traži nikakvo zaposlenje u londonu, za to vreme, nego da se odmori od svega što su doživeli, poslednjih godina, oboje, u londonu. dosta su se namučili. sad je sve to svejedno. treba to zaboraviti. neka pokuša, još jednom, prodaju te svoje knjige, o lovu u sibiru. ko zna, možda će, i to, sad, uspeti? a neka slobodno, opet, igra na trkama, i za nju. molim vas, kolja, i za mene. deliće gubitke. polapola sa mnom. uverena je da će, već posle mesec dana, videti, jasno, sasvim sigurno, da li je za emigrante bolje u americi? veruje da jeste. spremila je i tri nove lutke. rjepnin je, tek posle, u jurnjavi voza, osetio, i osvestio se, šta je učinio, kad je nagovorio ženu da ode svojoj tetki. osetio je da ona zaista odlazi. da je tri meseca, a možda i više, sasvim sigurno, neće moći ni videti. pitao se i da li će je uopšte, ikad više, videti. misli na samoubistvo mu se vraćahu. iako je bilo očigledno da ona, mirnije, podnosi to, što se sa njom događa, nego, on, rjepnin se trudio da se ponaša, tobože, razumno, i lepo, kako su ih, u detinjstvu, vaspitali. da, na rastanku, ne pokaže svoju žalost, ni strah, i da sakrije, da će možda i on zasuziti. sedeo je ukočeno i govorio o americi, kao da se sprema za nekog violinistu u americi. bilo je mnogo rusa u njujorku, više nego u londonu. rjepnin je bio svestan da su takvi raskidi, u braku, i posle toliko godina, tužni i ružni. muž ostaje bez žene, mesecima. žena, mesecima, treba da živi, bez muškarca. u opasnim godinama. poslednjim godinama za ljubav. nikad, međutim, o tome, nisu razgovarali. prelazili su ćutke preko toga. nađa je, međutim, već bila dobro videla, kroz tetkina pisma, i mariju petrovnu, kakva je, posle toliko godina, i, kakav je tetkin život, pa i društvo u kom se kreće. o tetki je govorila sa divljenjem, ali se osećalo da govori, o njoj, hladno. tvrdoglavo je, međutim, ponavljala, sad, tiho, da veruje u sebe. da će ona uspeti. očekuje od njega, reče zatim, kad se voz već bližio stanici gde će se ukrcati, samo toliko, da, do oktobra, ne preduzima ništa novo, nego čeka strpljivo i mirno, njena pisma. ona neće ništa kriti. ni ako bi se pokazalo da je taj njen odlazak u ameriku, bio pogreška. glupost. to je jedino što ga moli. da ništa ne reši, da nikakve odluke, o njoj, ne donosi, pre toga. bar do oktobra. toliko će joj trebati da, sasvim sigurno, vidi šta treba da rade. šta im je sudbina. to je sve što od njega traži. to treba da joj obeća. na reč. na reč rjepnina, dodade, sa nekim čudnim osmehom, sad, čak i podrugljivo. pošto ga je nađa bila uzela za ruku i pošto su govorili ruski, mladi par, skoro deca još, koji je sedeo na drugoj strani, ispod svog prtljaga, bio je upro začuđen pogled u njih. rjepnin je onda pokušao da se uozbilji, ali je, i nehotice, pomilovao ženu po licu, kao što je to ona imala običaj da čini, u teškim, trenucima života u londonu. osećao je da taj mladić, i ta devojka, koji putuju pored njih, sa svojim prtljagom, posmatraju njega, kao neki primer ljubavi, i nađu, kao da se čude da parovi mogu biti, i u njegovim, i njenim godinama, javno, jedno prema drugom, tako nežni. njemu to nije bilo prijatno. nađa se, međutim, smešila, na njih, kao da su im poznanici. kad je voz počeo da ulazi u stanicu pristaništa, gde ih je čekao prekookeanski brod, nađa ustade, da zavije kosu, i metne na glavu putnički šešir, koji je izvadila iz kaputa za kišu. okrenuvši se leđima saputnicima, poljubila je muža, nežno, kao nekog starijeg brata. ja ću misliti na vas, kolja. ja neću učiniti ništa, što znam da ne biste odobrili. sad vas molim samo da učinite sve, da ne zaplačem, pred svetom. ja odlazim sa nadom da ću vas, oktobra, videti. da ćemo se spasti. da smo imali dece ne bih otišla, dodade, tiše. rjepnin je bio zagrlio, za trenut, ženu, i poljubio je, kao što se deca ljube. bio je prebledeo i osećao je, dok joj je oblačio kaput za kišu, da mu nije lako. prošli su kroz, uobičajene, preglede papira, u zgradama pristaništa, brzo. rečeno im je da požure. voz je imao zakašnjenje. prema nađi su svi bili ljubazni. njega su, dvaput, zadržali, da mu pregledaju papire, i kartu, za ulaz u brod, da isprati svoju ženu. penjući se u brod, rjepnin je bio začuđen brzinom, i snagom, njenog odlaska uvis, dok se pela stepenicama. bio se setio, da je od njega deset godina mlađa. za jedan trenut samo, na palubi, dok su ih poveli do njene kabine, imala je malu nesvesticu. to su sitnice, reče. more, inače, podnosi dobro, kao što i on zna. rečeno joj je to, valjda se, i on, seća toga, u jednoj buri u bretanji. njena tetka bila joj je zadržala skupu i lepu kabinu, u tom brodu koji je vršio službu, između amerike i holandije, a uzimao putnike i iz engleske. bila je smeštena lepo. krupniji prtljag joj je bio, već tu, pod posteljom, a njen kofer uzet je od nosača i metnut na stočić, pored postelje. na malom stolu bio je svežanj cveća. kroz sporedna vrata videlo se, da ima i kupatilo. opomenuti su samo da on mora sići, čim čuje iduće zvono, a da će ona, već predveče, imati prvu vežbu pojasa za spasavanje, i, nalaza svog mesta, u čamcima za spasavanje. pošto je zbacila kaput, i šešir, nađa ga je zamolila da siđe. lakše joj je, reče, da se oprosti sa njim, sad, nego kad bude čula zvono. za trenutdva, rjepnin je onda držao ženu, u zagrljaju, još jednom, i osećao, na njenim mekim usnama, suze. kolja, milij kolja čuo je da mu ona šapuće. ali kad se otrže iz zagrljaja, na njenim očima vide da je zadržala plač, smešila se, prekrstila ga je rukom, još jednom, i poljubila, nežno. uzevši svoj šešir koji je bio spao sa njenoga kofera, rjepnin onda iziđe iz kabine i ode, poguren, lagano, do silaznih stepenica. činovnik mu je vratio, pri silasku, kad reče svoje ime, kartu. sišao je s broda i na keju zastao, pred jednim prozorom, neke male zgrade, iz koje se čuo radiorazgovor, glasno. kad se okrenuo, video je svoju ženu, na palubi, naslonjenu uz ogradu. odmah zatim čulo se brodsko zvono. bila je izišla iz svoje kabine, a kad ga je našla, očima, dole, sa visine od nekoliko spratova, ostala je uz ogradu, nepomična. bila je počela da sipi proletna kišica. stajali su, tako, zagledani jedno u drugo, nepomični, nekoliko minuta. stepenice za izlaz u brod odvučene su, zatim, a to se čulo, kao da je neka grmljavina. dati su poslednji znaci da brod odlazi. bilo je zanimljivo kako su strpali, jednog zadocnelog putnika, u brod, kroz uska neka vrata, iznad keja. umalo da im padne u vodu. rjepnin je stajao, pred tim prozorom, kroz koji se čuo, neprekidno, razgovor na radiju, u nekoliko glasova, a video je iznad sebe, tu ženu, koja se plavila u kaputu za kišu, na palubi, ispred jednog čamca za spasavanje. lice joj je bilo još, sasvim jasno, vidno. bila je zaklonila oči, kao što se zaklanja od sunca, ili svetlosti, rukom, desnom, koju je bila oslonila na ogradu. malo zatim, brod je, polako, skoro nepomično, počeo da se odvaja od kamenitog pristana. tek posle jedno dvatri minuta, odvojio se, od keja, toliko, da se, između kamena pristaništa i broda, ukazala prljava voda. odvojivši se, metardva, na brodu, putnici su mahali rukom. rjepnin je, još jednom hteo, da i on mahne rukom. njeno lice se, još nekoliko minuta, videlo, jasno, kao i ona, cela, u kaputu za kišu, sa nekim šeširčetom od kože, na glavi. pored nje su prošla dva mornara i stala, malo dalje, oko neke dizalice na palubi. ona se onda još malo dalje odmakla. na palubi je bilo dosta putnika koji su stalno mahali svojima, ali je ona stajala sama. blizu nje nije bilo nikoga. zagledana u njega, on onda vide, da je počela da plače, a kad je ugledala, ispod sebe, vodu, i odmaklost broda od obale, ona iznenada, kao vrisnu, i pokri lice, obema rukama. rjepnin je bio potresen, do dna duše, od tog, poluglasnog, krika. vide da ona okrete glavu i otrča. na njenom mestu sad nije bilo više nikoga. bila je nestala. on je stajao, nepomičan, sve dok se brod ne odmače od obale, dalje i dalje, a zatim zadrhta i poče, polako, da se ispravlja, i zauzima mesto, za izvlačenje iz pristaništa. na palubi, tamo gde je ona stajala, nije više bilo nikoga. rjepnin je na svom mestu ostao, možda još četvrt sata. osećao je kako se ceo hladi i kako su mu noge teške, kao stupe. nije otišao sa keja, ni posle dobrih pola sata. otišao je tek kad je, među dizalicama, opomenut. do povratka u london imao je, to veče, još samo dva voza. odlazeći, u pristanište, do vozova, svratio je u jedan stanični pab, tek da prekrati vreme. u pabu je bilo puno i zagušljivo. ljudi su stajali i pili. jedva je našao jedno mesto, usamljeno, u ćošku, da sedne. sve dotle, i u ratu, i posle rata, pa i tog dana, rjepnin nikad nije bio u besvesnom stanju. ni pod vatrom. ni kad je trebalo bežati, u odesi, ulicom, i preskakati leševe. bio je mlad u ratu i mozak mu je radio, tačno, kao budilnik. ništa se oko njega nije događalo što ne bi, ni on, mogao da podnese, ili da ponovi, kao priču, ili kao zadatak, ili kao naređenje, u bateriji, ili u štabu. tačno i potpuno. nije bilo ničega, što ne bi bio razumeo, što ne bi znao da protumači, da opiše, da oceni, kao dobro, ili pogrešno, lepo, ili ružno. u tom pabu, međutim, pod jednim malim prozorom, kroz koji je još video jedan deo pristaništa, njemu više nije bilo lako shvatljivo, ni zašto postoji taj pab, ni zašto neki ljudi ulaze, a neki izlaze, neki ćute, a neki pričaju, pa ni to, zašto piju. samo po njihovom smešnom gutljaju, brzo, sa glavom i očima dignutim uvis, sudio je, da ne piju vodu, ali ne bi znao reći, zašto. nije bilo jasno, ni šta pitaju, ni šta kažu. kad je jedan čovek, među tim nosačima, mornarima, sitnim činovnicima počeo nešto da viče, besno, rjepnin se začudio. pitao se šta li taj čovek hoće? učinilo mu se da se vratio u pariz, i sedi, negde, u prošlosti, u nekom bistrou u predgrađu, ali je, odmah zatim, video sebe, u nekom drugom svetu. bila je, ipak, velika tišina, u tom pabu, a smeh se javljao, oko tih stolova, samo kao eksplozija, koja traje kratko. posle tog smeha, oni koji su se smejali, digli bi se i odlazili, ćutke. u isti mah primetio je neku grupu ljudi, u televizijskom aparatu, pored vrata, tako, da mu se, za trenut, činilo, da su oni, koji su izišli malopre, ušli nekud, u tom televizijskom aparatu. valjda zato što je sad bio dobro odeven, i razlikovao se od ljudi u tom svetu, jedna žena, koju je u tom pabu zapazio, bila se zagledala u njega, kad je ustao. primetio je i nju, tek tada, kad se nekoliko ljudi već napilo. svi su, međutim, kad bi se napili, odlazili tiho, mirno i uljudno. sem jednog glavurdana koji se bio digao, i prolazio, među stolovima, kao da je nestao u nekom lavirintu, pa je tiho psovao. kad je taj čovek našao vrata, rjepnin pogleda na sat i vide, da mu je ostalo još pola sata do voza, ali se diže. izišao je u sumrak koji se spuštao. otišao je do voza i pušten je na kej, gde mu je voz stajao. seo je na jednu klupu. kao da ga onaj aparat televizije, iz paba, prati, rjepnin je, u mislima, video, još uvek, brod u koji je otpratio nađu, udaljen, na kanalu, u polumraku, na moru. začudo, njena kabina ostala mu je u sećanju, tačno, vidno, sa tapetima, kao da su artiljerijske tabele, koje je pamtio, a njegovo pamćenje bilo je uvek jako. kabina nađina bila je, odmah pod palubom, sa okruglim prozorčetom, u visini od četiri sprata nad vodom. kroz to prozorče mogla je da gleda, sa postelje, do amerike, dole, u dubinu, i, da vidi samo vodu, vodu. okean. kao da ne plovi na, nego u, okeanu. pamtio je i cveće na njenom stolu. mogao je da vidi kako se kreće po toj kabini, kao da je u njihovoj sobi na sedmom spratu. imao je ludi utisak da mu je, i sad, sasvim blizu. samo, zagledan u njeno lice, koje je sad video sasvim jasno, kao da je, tu, pred njim, u vozu, njemu se to lice učini mrtvo, a oči, iako otvorene, koje je dobro znao, mrtve, i slepe. zgrozio se. jedva je čekao da pode voz koji će ga vratiti u london. bio je uznemiren, kao da se, u tom pristaništu, izvršilo neko ubistvo. kao neki logaritmi, upotrebljeni pogrešno, sve njegove misli, da će njenim odlaskom tetki spasti ženu, pojaviše se, sad, u njegovom mozgu, zbrkano, užasno, kao smešne i ružne. šta je učinio? šta su dobili time da se rastaju? po čemu će mu život biti lakši, čak i ako bude dobio dozvolu ulaska u ameriku? šta je upravo hteo, čemu se nadao, kad je oterao ženu i ostao sam? kako bi živeo, čak i kad bi, i on, za njom, prešao okean? da ga njegova žena i njena tetka izdržavaju? učitelj jahanja, negde? on je prešao pedeset i treću i došao do pedeset i četvrte. još šest godina u sedlu. zar je to trebala da nađe, sirotinju i bedu u braku? šivačicu? setio se opomene lekareve da će, te njene lepe noge, izdržati, uz šivačicu, još samo dvetri godine, i pored toga što ima mali motor. da će, zatim, vene da poplave kroz kožu, od pritiska na pedalu. kad su putnici počeli da ulaze u voz, za povratak u london, zavalio je glavu na svom sedištu, iznemogao. rjepnin je imao na licu, sad, jedan ludački osmeh, koji su njegovi saputnici bili primetili, iako je nad svojom glavom osvetljenje ugasio. trebalo bi biti prost rus, pomislio je, i, piti votku, a ne piti vodu. rum, koji je, u tom pabu, u pristaništu, to poslepodne, bio popio, bio ga je prijatno ugrejao, a još je lepše bilo, to, da mu je miris ruma ostao u nozdrvama, jer je čašu bio nagnuo, pod nos, naglo. setio se da onaj ludi poljak, ordinski, tvrdi, da je u londonu bilo, početkom ovog stoleća, dve stotine osamnaest hiljada osuda, za pijanstvo. opiti se, dakle, može i u londonu. dok je to pomislio, neko ga je, neka ženska ruka, milovala po licu. tako da se trgao. bio je gotov da se zakune, da ga je neka ženska ruka pomilovala po obrazu. i nehotice, bio je digao ruku. saputnici njegovi sedeli su oko njega, kao voštane figure, i lutke, mirno. niko ga, razume se, nije pomilovao. pa ipak, ta strašna veza, od dvadeset i šest godina, između nade i njega, nije se, ni sada, prekidala. sve dok voz nije stigao na stanicu viktoriju. kao u nekom ludilu, on je, i tada još, svoju ženu video, kako hoda, gore dole, u svojoj kabini. gore dole. video sasvim sigurno. nikakve razlike nije bilo, bio bi se zakleo na to, između njenog hodanja, tamo, napolju, na okeanu, u njenoj kabini, u onom brodu, i, tog njenog hodanja, u njegovoj glavi, u njegovim očima, koje je bio sklopio. kakoto, ne bi bio znao, razume se, da protumači, ni on, ali je bio sasvim siguran u to. a isto tako je bilo i sa njenim glasom. kolja, milij kolja čuo je u svojim ušima, bio bi se zakleo, da je to, zaista, čuo, sve do stanice u londonu. pri izlasku sa perona rjepnin je bio kao u snu. sve mu se činilo čudho. jedva je čekao da iziđe na ulicu. pri izlasku, imaoje da preda voznu kartu,kontroli naperonu, ali je bio zastao, dok je napipao kartu u svome džepu. svet oko njega činio je to ćutke, i brzo. svaki je svoju kartu predao, a kontrolor je kartu onda bacao, u drveni kovčežić, kraj sebe. rjepnin nije našao svoju, odmah, a kad je opipa, bilo ih je dve, i, on preda železničaru, obe. svoju i nađinu. nađina mu je, u pristaništu bila ostala, slučajno. ostavljena slučajno. čovek ga upita sa osmehom, zašto dve? ko je drugi? a rjepnin onda reče, i nehotice glasno. ona je otputovala. samo sam se ja vratio. sam sam. gomila je pored njega, i iza njega, zastala. čovek se još više osmehnu. reče, u redu. zašto se ispoveda pomisli rjepnin, srdito. zašto ga gledaju podozrivo? karte su u redu. njena mu je ostala slučajno. jedna je povratna i on se vratio. bio je zastao. ostali putnici su prolazili kraj njega, kaobujica. videoje još kako železničar baca, obe karte koje je predao, kao smeće, u sanduče. da ne bi stigao rano, u svoju sobu, na sedmom spratu, pomislio je, da prekrati vreme, u nekom bioskopu, kojih je bilo, tu, na peronu stanice. davali su kratke filmove i žurnalc. nije ušao da vidi te žurnale, nego je zapazio naslov jednog filma. parada u moskvi na crvenom trgu. nije ušao, ni da vidi paradu, nego moskvu. dugo je na to čekao. šta sve nije bilo na programu. bilo je prošlodobih pola sata, dok je došaored na moskvu. ono što je, međutim, tada, naišlo, potreslo je tog rusa, kao da ga je neko, iz tog mraka u podrumskom gledalištu, bacio, glavačke, nekuda. na platnu je video kremlj i crveni trg. tribinu, sa staljinom, i ostalima, ali i prolaz trupa, koji je trajao u moskvi dugo. taj film se, međutim, u londonu davao, uvek, posle rata, kratko, kratko. pa i skraćeno, i to, samo u malim bioskopima. rjepnin ga je sad gledao, kao u nekoj nesvestici, sagnuvši glavu, a bio je iskolačio oči. grlo mu se osušilo. već kad je komandant trupa dao, sa konja, raport komandantu parade, rjepnin je osetio kako ga podilaze mravi. sve je bilo kao i u staroj ruskoj vojsci. bar mu se tako činilo. bilo mu je sasvim svejedno kakva je imena komandanata čuo. ono što ga je zanelo bila je, farma, parade, te dvojice na konju. bila je ista kao i bivša, stara, u staroj vojsci. sablja je sevnula, isto onako, kao u doba kad je i on jahao, u pratnji brusilova, u petom, ili šestom redu, ali prisutan, nasmešen i veseo. kamera je počela, zatim, da pokazuje, izbliza, trupe, u stavu mirno, izvedene, birane, na paradu. nekoliko čuvenih komandanata, u novim uniformama, punim zlata, kamera je naročito istakla, ali ono, što je rjepnina dirnulo, bilo je, da im je vrat, go, u okovratniku, kao da su, tu, maršalsku, uniformu obukli, za večnost, na golo telo. stojali su u redovima mučki izbrijani, nepomično. kroz mozak rjepninov proletele su slike koje je iz detinjstva, i, iz japanskog rata, pamtio, a koje mu je otac, poštovani član dume, svaki čas, pokazivao. slike beskrajnih redova vojnika, barusavih bradatih, i, oficira, među kojima je elegantan, na konju, bio samo kozački general, dibenko. ura, ura. to ura se orilo, i kad su polazili, oni, koje je brusilov vodio na klanicu, a koje je, bled, i neispavan, i sam gledao, kad se iz pariza vratio, na bojištu. bila je to, sad, ista vojska kao da je vaskrsla stara, ruska, bar se njemu tako činilo. hteo je da to vikne, u mraku. on je, onoj, osramoćenoj, ruskoj, vojsci pripadao, a ovi su bili pobedniđ. ono štoje zatim došlo, međutim, nije očekivao. naišle su trupe, sa korakom, od kojeg se platnotreslo, a valjda i crveni trg tresao. u širokim redovima, parada je prošla i nosila zarobljene zastave, koje su, kao u nekom baletu, bacane pred kremlj. bilo je straštio. bio je, kao u nekom zanosu, nakrivio glavu, a iskolačio oči u mraku. parada, dotle nepomična, gromko je prolazila. isti korak. u prvi mah zagledan u široke, gvozdene, redove, čizama, nogu, i ljudi, u prvim redovima, nije bio zapazio te zastave. tek posle, kad su ih bacali pred kremlj. bilo ih je sve više. gomila je bila sve veća. rasla je kao da će narasti u ogromnu lomaču. kukasti krstovi su se, kao škorpioni, na zastavama, množili i padali na gomilu. rjepnin je bio stegnuo vilice i gledao nemo. đioskopska dvorana, u podrumu, bila je mala i zagušljiva, prepuna sveta, ali nije bila u potpunom mraku. bio je polumrak, i, lica onih koji su sedeli u istom redu, ili u prednjem redu, video je, jasno, kao u nekoj mesečini, kroz mrak. pored rjepnina, sa leva, sedeo je neki englez, koji je gledaotaj film, sa očiglednim podsmehom. usta su mu bila nakrivljena, a kad je sagledao lice rjepninovo, koje je bilo grozničavo, sa svetlim, razrogačenim, očima, koje sa platna nije skidao, on ga, kao sused, laktom, malo gurnu. rjepnin vide, u tom belom prozračnom mraku, lice čoveka, koji je bio valjda pedesetih godina, a ošišan čudnovato. sa razdeljkom, u kosi, koja kao da se pretvarala u periku. taj čovek mu reče, tiho, podrugljivo. ovo će, jednog dana, rusi, platiti skupo. a dodade kad vide kako rjepnin ćuti. ko je to mogao i zamisliti? čovek je rekao. who wouldhave thought it.. rjepnin nije ništa odgovorio. čim se taj deo filma završio, provukao se kroz svoj red gledalaca. peo se stepenicama i izišao. napolju je već bio mrak i saobraćaj je bio gust i pun osvetljenja. morao je da stane, pri prelazu ulice. osećao se kao da se napio. kad je posle stigao do kuće, prolazeći pored vratara koga nije trpeo, a znao da ga ni vratar ne trpi, on je, na laku noć portira, samo nešto promrmljao. još se čudnije osećao popevši se, liftom, i ušavši u svoju, to jest nađinu, sobu. kako je bila prazna, a još gore je bilo, to, da će prazna i ostati. bez nađe to nije bila ista soba. bila je čak i smešna. sad će spavati u njenoj postelji, a nje u njoj više nikad neće biti. a njegova postelja neće se više pretvarati u fotelju, svako jutro. šivačica se tu više neće čuti. a nehotice se osmehnu, i pomisli, da, bez tog zvuka šivačice, više ne može zaspati. taj ritmični zvuk se, tu, više neće ponoviti. još manje se pitao zašto je želeo da se vrati taj zvuk. da ga još jednom čuje, u budućnosti. bez tog ritma šivačice više ne može zaspati. taj zvuk se ne može više ponoviti. još luđe je bilo, to, da ona, i dalje postoji, tu, sa njim, u nekom sećanju, na ono, u toj postelji, ne u zagrljajima, ne u strasti, ne u svojoj, lepoj, golišavosti, nego u tom zvuku te njene šivačice. u njegovom sećanju trajaće, dakle, mučiti ga dakle, žalostiti još više, ne samo čežnja za njenim telom, nego i njenim prisustvom, glasom, govorom, licem, osvetljenim lampicom na šivačici. bolje bi bilo da su, tu, ostali zajedno, i, živeli, makar i u najvećoj sirotinji. dok je sve to mrmljao, u sebi, desilo mu se, da mu je šolja, za čaj, koju je bio uzeo u ruke, ispala iz ruke. legao je na postelju i rešio se da, i bez čaja, i bez večere, i bez čitanja, i bez slušanja radija, pokuša da zaspi. bio je začuđen, pri pomisli da, ubuduće, bez nje, u londonu, ništa neće moći. da izmisli, da poželi, pa ni da zaspi. neće uspeti, bez nje, ni da išta izmeni u svom životu, i ostaće tako, kao omađijan, samo u prošlosti. ona je otišla. to je želeo. bez nje, međutim, neće se moći ničem nadati. biće nesposoban da učini ma kakav korak, u budućnost. kakva budućnost? zar on ne pripada sramnoj, carskoj, pobeđenoj, beloj, vojsci, koja je pobeđena na kraju prvog rata, a osramotila se, prišavši nemcima, i u drugom ratu? njen brod, sa njom, međutim, plovio je, tada, već u kanalu, u noći, koja se bila razvedrila i osula zvezdama, plovio je sve dalje, prema izlazu na atlantik kornualije, u kojoj nije bila, sa njim, na letovanju. kornualija ih je tako, nevidljivo, rastavljala, sve više, iako su, u svojim mislima, u svom sećanju, pa i u životu, već dvadeset i šest godina bili, vezani. posle odlaska svoje žene, rjepnin, dva dana, nije izlazio, ni silazio, iz svoje sobe. telefon je, kod njega, uzalud, zvrjao. bio ga je, zatim, i isključio. treći dan, međutim, vratar je došao i lupao na njegova vrata. da izvini, traže ga. da nije bolestan? bili su se zabrinuli za njega. ne bi trebao da prekida telefonsku vezu. šta se sa njim događa? rjepnin je uspostavio opet vezu. izvinjavao se. ne oseća se dobro. nazebao je. idući dan je, onda, počela neka čudna kavalkada u telefonu. ko sve ne traži vezu? ko se sve ne raspituje za njega i nađu? je li istina da mu je žena, napustivši ga, otišla u ameriku? traže ga svi oni koje je upoznao u kornualiji, na letovanju. kao da su se dogovorili. žena lekara krilova, najviše. zatim i generalica barsutov. zatim i njegova mlada sunarodnica, udata za onog matorog škota. a traži ga i kapetan bjelajev i komitet. traži ga i babuška, grafica panova. gospođa krilov, plačevnim glasom, moli ga, da se vide. dogodilo se nešto strašno. ona se razvodi. treba da ga vidi. umešan je i on, u to. doći će po njega. generalica barsutov ga moli da joj kaže, da li je zaista nađa otputovala? odlazi li i on za njom? graf andrej i ona putuju u pariz. pokrovski mu je, kod vratara ostavio jednu knjigu. tražiće ga čim se vrate u london. oni oboje toliko žale njegovu ženu. emigrantima je svud na svetu teško. njegova mlada sunarodnica, ledi park, pita za nađu. to je, kaže, divno stvorenje, i, tako gordo. sad, kad je ostao sam, nada se, da će primiti poziv, da bude njen gost, na njenom, idućem vikendu. babuška pita za nađu. je li mnogo plakala, pri rastanku? treba da ga vidi. treba da reše, šta će sa njim, i sa tim, njenim, stanom na sedmom spratu? najbolje bi bilo da se preseli, kod nje, na brdo. u nedelju ga, sad kad je sam, očekuje na ručak. sad kad je ostao sam, nada se da će doći. njena sekretarica mu šalje i pismen poziv, a poslaće i kola. ona je prikupila nekoliko svojih, uticajnih, adresa, u njujorku. nađa će trebati to. čula je da je napustio, bez otkaza, svoje mesto u onoj knjižari. nek ne brine. ona ima za njega nešto novo. rjepnin se izvinjava svima, izmišlja stotinu razloga, da je nemoguće da odgovori, na sve to. pokušava da odloži te pozive. kaže da sa zdravljem nije dobro. sve mu to ništa nije pomoglo. telefon zvrji. traže ga i dalje. čuje njihove glasove, čuje kako brbljaju, i noću, u telefonu, kao da je poludeo. iako je otpušten kao da je to, on, samo on, i niko drugi u onoj knjižari, želeo, iako je izvešten od berze rada da više nema prava, na pomoć za nezaposlene, rjepnin se rešava, idući dan, ipak, da ode u meliboun, u berzu, i traži zaposlenje. imao je dosta novaca, sad, da izdrži do oktobra, u siromaštvu, na koje je već bio navikao, kao na nešto njegovo, rusko, prirodno u tuđini. ali je ipak želeo neku, ma kakvu, zaradu. ipak je, to, što je imao, bila zarada njegove žene, na lutkama, pa se toga stideo. spremao se za trke i proučavao je kladionice u londonu. neki unutarnji glas šaputao mu je da mu je, to, još jedino preostalo. žena lekara krilova bila mu je najsmešnija. nije mu bilo, ni na kraj pameti, da postane, kod nje doradnik i braku. kapetana bjelajeva je prezirao. rešio se da primi pozive svoje mlađe sunarodnice. radoznao da vidi njenog supruga, posle svega što je on, tom starcu, i, taj gorostasni starac, njemu, rekao. najmanje je želeo da vidi babušku ali morao je da joj bude zahvalan, za ono, što je učinila za nađu. stanovao je, iako je za taj stan na sedmom spratu, redovno, i ne malo, plaćao ipak, takoreći, u njenom stanu. pošao je dakle, treći dan posle nađinog odlaska, kao da je iz mrtvih ustao, ponovo, na ulicu. da ode u berzu rada. bio je lep majski dan i blago proleće, posle kiša u londonu. rekao je. dobro jutro mister blek vrataru, mister vajtu, u prolazu. bio je rešen da traži, energično, ma kakvo zaposlenje, da pokaže, da i rus ima gvozdenu volju. da menja svoj život, pa čak i svoju sudbinu. godina čudesa? vraga. bila je godišnjica svega onog ruskog, carskog, silnog, što je, pre skoro trideset godina, sahranjeno, tamo, na crnom moru, u vodu. prošlost, koja se više ne može vratiti. ali bi se budućnost mogla izmeniti. može se, valjda, izmeniti i on, i njegova sudbina? treba imati volju. surin je ubio sebe, ali nije svoju ženu. barlov koji mu se, tako često, javlja u ušima, sa nekog drugog sveta, otišao je u ameriku za njom, kad ga je marija petrovna napustila u parizu. a šta je u americi uradio? oženio se, iz prkosa, sa nekom bogatom amerikankom. a zatim, posle nekoliko dana, izbacio je tu ženu i prosvirao sebi kuršum kroz glavu. svi su se ti, emigranti, toliko promenili u inostranstvu. pokušavali su da se izmene. novikov je postao krojač u peruu. aleksejev prodaje novine, kod spomenika glumca irvinga u londonu. popov je postao barmen u nici, u jednom baru, a on, eto, ide u berzu rada u melibounu. imaju li što za njega? kao da ga nikad dotle nisu bili videli, kao da mu nisu pisali, da je na zaposlenje izgubio pravo, otpočinje opet neka vrsta saslušanja. njegovo ime? rus? ko je? šta je? zašto je nezaposlen? šta bi mogao korisno da radi u londonu? pregledaju opet njegove papire, a zatim mu kažu da svrati iduće nedelje. rjepnin onda odlazi kod najbliže pošte, da naplati privremenu pomoć, takozvanu pomoć za nezaposlene, funtu i po nedeljno. međutim, u berzi rada, polako, pred njim se otvara, sad, njemu dosad nepoznat svet nezaposlenih. ima mnogo i crnaca koji su došli u london, i čekaju. a ima i besposlenih engleza. čak i dva oficira, koji su se vratili iz egipta, gde im je, kažu, propalo sve. cheerio. čuo je, i to, da ima nezaposlenih stotine hiljada, u svojoj rođenoj zemlji, za koju su se borili. rjepnin o tom, dotle, nikad nije razmišljao. kod tezge činovnika, koji ga je ispitivao, tog dana, i pregledao njegove papire, dobio je čitavu hrpu papirića koji su ponude zaposlenja. neka pokuša. treba da pokuša. jedno zaposlenje bi se sastojalo u tom, kako piše na papiru papiri, papiri, da se izmiri kompleks u disputi pri novogradnji, između građevinara i kupaca novih kuća. traži se za to, pre svega, odsutnost svake pompeznosti pri pregovorima i što je glavno sposobnosti brzog pisanja pisama. to se traži. rjepnin onda odlazi i ide na tu adresu koja mu je data, i čita, i druge ponude zaposlenja, sa svojim, gorkim, podrugljivim, osmehom, ćutke. dobio je adrese i neka se dakle javi. prednost će imati oni koji stanuju, tako piše na artiji, na drugoj obali temze. neka požuri. tako su mu rekli. po drugom oglasu posao bi se sastojao u tome. naći stanove za neudate majke, u londonu, koje imaju decu. daju mu adresu poslodavca. to je. nacionalni odbor za odbranu neudatih majki i njihove dece. neka požuri. traži se i sekretar jednog golfkluba, u mur parku. treba da organizuje klupski restoran. dobija adresu i broj telefona. on je, kažu, kao rođen, za to. sudeći po njegovim papirima. neka se odmah javi. neka ode tamo što pre. javljao se odmah. žurio da se lično javi. na sve se te papire javljao. svud mu kažu da ništa ne razumeju. to je zastarelo. dok je stigao, svud su već našli što im treba. rjepnin onda sedi na klupama, sad na drugoj obali temze, blizu dvorca kenterberijskog arhiepiskopa, zagledan u beskraj londona i u temzu. temza protiče mirno. vratio se tek pred podne sa tih klupa u berzu rada. umoran, on se teši, sada, da ima bar taj mali stan na sedmom spratu, a pada mu na pamet, da ima i ženu, negde, na okeanu. u berzi se brane, i kažu, da su svi ti oglasi, koji su mu dati, bili od istog dana. neka dođe sutra. neka ne očajava. a zatim mu se dešava, nešto, čemu se nije nadao, zaista. skreću mu pažnju, na to, da, sad, kao nezaposlen, ima prava na povratak nekoliko funata, od onih, koje je uplatio ranije u socijalno, dok je bio zaposlen. vraćaju mu nekih dvadeset funata i nekoliko šilinga. dešava se to katkad. dešava se i kod automata u londonu. ubaci se šiling u automat, ali automat ne vraća ništa i ne da ništa. onda je običaj da se ošamari, kao da je lopuža, a automat onda povraća šilinge, kad ga povuku za ručicu, čitavu bujicu šilinga. istina, i to se retko dešava, ali se katkad dešava. treba dugo čekati, živeti, dok se to desi. što puta ništa, a jedanput sve. rjepnin se, tog dana, vratio na svoj sprat neveseo i umoran, željan da spava. kažu mu, međutim, da ga traži jedan prijatelj. telefonirao je već nekoliko puta. neki poljak. ime je. graf tadija ordinski. rjepnin mu se onda javlja. ordinski pita da li je tačno da je nađa otputovala. rjepnin mu onda odgovara, sanjivo, da je zaista otputovala i daje mu nađinu adresu to jest adresu njene tetke, marije petrovne. ordinski mu se smeje, i pita, kako se oseća kao beli udovac? treba da se pretvori u napoleona. ordinski je hvalio, uvek, samo jednog čoveka na svetu, napoleona. ponavljao je da se treba ugledati na napoleona. rjepnin nije mario napoleona. kod vaterloa je, kaže, taj idol francuza, pobegao od smrti, bez šešira, a što je mnogo gore, i bez svoga mača. car. ostavio ih je neprijatelju, što je sramota. ordinski mu onda dokazuje da je to legenda. imao je druga posla. jurio je u pariz da spase francusku i sebe. carstvo. glavno je volja. napoleon je imao volju. rjepnin onda pokušava da završi taj razgovor i kaže da je on rus. priznaje, da mu je odvratna ta sebičnost napoleonova. njegova je volja ruska, i slaba. velika je u rusu patnja. volja ne može preobraziti svet. patnja može. jedino mu se maršal nej dopada, kod vaterloa. jedino je nej, kod vaterloa, onakav, kakav treba biti kod vaterloa. voli neja. ordinski se smeje i kaže da bi trebalo da se vide, sutra. sutra, međutim, i kraj najbolje volje, rjepnin nije mogao, ni da se vidi, ni da ruča sa svojim starim prijateljem, ordinskim. izvinjavao se. mora, prvi put, na ručak, u kuću jedne stare dame, babuške, grafice panove, velike dobrotvorke svih rusa u londonu, koja je nađu mnogo pomogla. ordinski onda kaže da to zna. onda, prekosutra? tek što je rjepnin bio popio čaj, posle toga, i pregledao nedeljna izdanja novina, vratar vajt je na telefonu, i kaže, da ga jedan lekar čeka. rjepnin odgovara da to mora biti pogreška. njega niko ne čeka. vratar mu onda daje vezu sa domaćim klubom, a odatle onda čuje glas koji poznaje. bio je glas krilova. došao je, kaže, po njega, svojim kolima. on će ga odvesti u bolnicu. pre toga treba da ga vidi. ima sa njim da porazgovara. desilo se nešto, moli ga da siđe. čekaće ga pred ulazom, u kolima. rjepnin pokušava da to izbegne, nećka se, brani, da je zauzet, ali mu krilov ponavlja da treba da se vide, hitno, i da ga čeka. rjepnin se onda rešava da siđe, ali da, jednom zauvek, prekine sva ta poznanstva sa letovanja. kad je, kroz jedno četvrt sata, sišao, video je lekarova mala, kola boje sladoleda, pred ulazom. krilov ga je zaista čekao i prilazio mu nasmejan. hoće da ga odveze u bolnicu. čuo je, kaže, u komitetu, da je rjepnin, zbog noge, otpušten, i izgubio jedno lepo mesto, koje mu je komitet našao. u francuskom odeljenju čuvene knjižare. treba da vidi, tj. rjepninovu, nogu, još jednom. uzalud se rjepnin nećka, uzalud je ponavljao da ni to nije tačno, što je o njemu čuo. lekar ga je, ipak, odvezao u bolnicu. tamo je, dugo, dizao, u vis, rendgenske snimke rjepninove noge, kao da su nadimljena stakla kroz koja posmatra pomračenje sunca. zatim uzvikuje. ovo su čudesa. zarasla je, zaista. dobro. noga je u redu. nema više potrebe da mu dolazi. oprao je ruke i seo u lekarsku fotelju, a stavio još nekoliko pitanja, o nozi, i rjepninovom hodu. zatim je zamolio rjepnina da pređu, preko hodnika, u jednu drugu prostoriju bolnice i uveo ga je u belu, svetlu, sobu, kao u neku operacionu salu, u kojoj je bila smeštena i jedna postelja. on, reče, sad, tu, stanuje. tamo u onu, ženinu kuću više ne ide. njega tamo više nema. kuću više nema. razvodi se od žene. idu na sud. rjepnin je bio ućutao. nije znao šta da kaže na to. bio se ćutke zagledao u krilova. čovek, koji je sedeo pred njim, bio je isti krilov, kao u kornualiji, krupan, miran, ali oslabio. primetio je koliko je sad i poružnjao. levom je rukom bio zabo u usta, tvrdo, svoju englesku lulu, koju nije pušio, nego samo grickao. čelo mu je bilo tvrdo, ali mu je podbradak visio meko. bradica mu je bila podeljena, tako reći, na dve pole, nekom rupicom, koja je dodirivala nakrivljenu, crnu, leptirmašnu. oči su i sad bile detinjaste, ali tanke obrve bile su sad zle, iako je čelo bilo vedro i ogromno. veseli, i šaljivi, bili su na tom lekaru ostali samo tanki, čudno tanki, brčići, ispod velikog nosa, crni kao red mrava. ne može više da podnosi, kaže, brak sa tom engleskinjom. iako je mislio da je njihov brak za ceo život. tako se nadao kad se ženio. varala ga je, međutim, sa bjelajevim, sa sorokinom, a sorokin kaže i sa vama, knjaz. ponavlja mu svaki čas žena. zašto niste kao princ nikola? zašto niste kao princ nikola? krilov se tresao od smeha. rjepnin je bio ustao. pjotr sergejeviču, to nisam očekivao da mi kažete. to su nečija glupava podmetanja. niste trebali da ih kažete. to je laž i molim vas da prekinemo ovaj razgovor. ni sami ne verujete, to. rjepnin je bio prebledeo od besa, jer je osećao da je smešan. razume se da je laž, knjaz. za vas. za bjelajeva i sorokina nije. upozorio sam vas samo, da neko želi, da i vas vidi, pred sudijom. što se mene tiče meni je, to svejedno. ja ću se razvesti, ma šta se desilo na sudu. pjotr sergejeviču, molim vas da prekinemo ovaj razgovor. mislim da treba da bude, među nama, poslednji. krilov treba da se seti dece, dodade u predsoblju, odlazeći. lekar je išao za njim. pa zbog te dece se i razvodim, knjaz. stojeći u vratima, rjepnin još dobaci, da krilov treba, još jednom, da razmisli. tek je tada, opet, pogledao u lice lekara i začudio se, koliko je to lice, sad, žalosno, podbulo i neispavano. meni treba mirna ruka, knjaz reče mu krilov, nabusito. od moje ruke, zavise, dnevno, najmanje, dvatri ljudska života. skalpel, koji drži ruka, fino crta, ali ruka treba da bude mirna. lekar treba da bude miran, treba da ima nešto u životu što ga smiruje. porodicu, ženu, decu, pa i muziku. ja. ne ona. ona je sekretar udruženja zubara, boraca za ženska prava. to je njena porodica. ne zatvara kad prima bjelajeva, čak ni vrata, u dečiju sobu. bolničarke se stide i smeju. sad ste vi na redu, knjaz. poludela je od same pomisli da spava sa princom. trebalo je da se rukuju u vratima. rjepnin se rešio iznenada, da se ne rukuje. rekao je samo, još jednom, da pjotr sergejevič treba da razmisli. najbolje bi bilo da se vrati kući. lekar je međutim ulazio sa njim i u lift. to ne. uzviknu u dubokom basu. to ne. nikad više. ostaje, ovde, u ovoj sobi bolnice. bela je. čista. svetla. sasvim mu je dobro, tu. nikad više kući. ovo je pravi raj za njega. tišina. kad bi samo mogao i da ostane, tu. to neće biti moguće. rjepnin je praštajući se, pred liftom, u prizemlju, ponavljao, da se nada, da će se to sve svršiti pomirenjem. to ne. to ne. on je udario šamar toj ženi, u poljskom klubu. taj šamar će imati, pred sudom, skupo da plati. to engleski sud ne prašta. on će imati da plaća izdržavanje, a njoj će dati decu. da nije te dece, bio bi je napustio već posle povratka iz kornualije. ostaće bez dece. sve što još pokušava, to je, da ostane u ovoj bolnici, da bude bliže deci i da može, katkad, da ih vidi. ona neće da dozvoli, ni da ih vidi, a neće ni da oni nauče, ni dvetri reči, ruski. da nije te dece koja ga vezuju za london, on bi se sutra vratio, u tver. to je, međutim, nemoguće. to ne može. on je carski emigrant. ono, međutim, što je rjepnin rekao o carstvu, u debati sa sorokinom, stalno mu je u glavi. jako mu se dopalo. niki je bio, zaista, samo jedan fotograf. za mene je, knjaz, tver, još jedina uteha, koju bih mogao da imam u životu. na žalost, povratka u rusiju nema i ne može, za nas, biti. krilov je bio uzeo rjepnina pod ruku kao da se boji da ostane sam. a rjepnin je zastao i rastao se od tog čoveka, bržebolje, kao da beži od neke aveti. krilov dodade da će, idući dan, na dandva, otići u liverpul, u bolnicu, u kojoj je radio, pre nego što se vezao sa tom engleskinjkom. njemu je, ta bolnica, najmilije na svetu. za nju je, seks, glavno. rjepnin ne treba da ga traži, čak ni telefonom. on, krilov, potražiće rjepnina, čim se iz liverpula vrati. treba, ipak, da uzme još jedan snimak članka, sa bolnicu. a tu ženu, iako mu je rodila dvoje, ne želi više, ni da vidi, u životu. krilov se, zatim, kad je rjepnin pošao, naglo okrete, i mesto da uzme lift, pošao je uz stepenice. išao je, uz stepenice, teško. vratar bolnice ga je začuđeno pratio pogledom. a začuđeno je gledao i kako ovaj drugi rus odlazi, peške, iz bolnice, ćopajući. odlazeći od krilova, iz bolnice, rjepnin se žurio do prve stanice podzemne železnice koja ima čudno ime. elefant i kula. tog dana, prvi put, išao je na ručak kod babuške na brdu boks hil. trebalo se spremiti i kupiti, za nju, cveće. a bilo je već jedanaest sati. on je, tu veliku dobrotvorku svih rusa u londonu, bio video svega jednom, u ruskoj crkvi. jednu visoku, koštunjavu, staru damu, koja je imala na glavi čudan, nakrivljen, šešir. čuo je o njoj samo tu čudnu priču, o njenom prstenu sa rumenim biserom, koji je bila dobila od svog muža i koji nije skidala sa prsta. bio je neocenjive vrednosti. govorila je da želi da je sahrane sa tim prstenom. bila je to velika ljubav. o njoj su, svi rusi u londonu, ponavljali, da ima plantaže na ostrvu, koje se piše ceylon, a čije ime englezi izgovaraju. silon. pričalo se da je, u mladosti, ličila na čuvenu balerinu, karšavinu, koja je sad živela, sa mužem engleskim finansijerom, u londonu. da je, dakle, u mladosti, bila vrlo lepa, što sad više nije bilo vidno na njoj. kad je upoznala nađu, nađa joj se vrlo dopala. rjepnin, međutim, uporno je odbijao njene pozive. sad više nije mogao da te pozive odbija, jer je stanovao u njenom stanu. morao je da primi i taj poziv na ručak, sad, kad je nađa otišla, ali je bio rešen da to bude, i prvi, i poslednji put. on je bio doznao, nešto, o njoj, što ostali rusi nisu znali, a to je bilo. da ona nije ruskinja, nego engleskinja. a samo bila udata, za rusa. krila je to. govorila je ruski kao i generalica barsutov, kao da je rođena u rusiji. nekim, starim, aristokratskim, naglaskom carskog doba. rjepnin nije hteo da kaže ženi, to, što je bio čuo o babuški. da nije ruskinja. babuška je živela u svojoj, velikoj, kući, na padini brda boks hil, a imala je svoje štale u dorkingu. bila je nekrunisana kraljica trka. imala je čuvene konje. a išla je za njima, i po blatu, u čizmama. kola koja je bila poslala, tog dana, po rjepnina, stajala su već pred vratima, kad je, iz bolnice krilova, stigao do kuće. rjepnin je otišao u svoj stan na sedmom spratu, da se spremi. vratar mu je nabavio veliki svežanj lala. spremio se brzo i, već kroz pola sata, kola su ga vozila, lagano, prema kingstonu i dorkingu, a i ta kola bila su, čudna. vrlo stara. jedna od prvih iz davnih serija rolsa. zatvorena. crna. to je u londonu znak otmenosti. kad su kola stigla, u malo mesto mickleham, na drumu za dorking, kod jednog groblja, u kome je bila i crkva, skretala su na levo, alejom kestenova u cvatu. sat, na tornju te crkvice, u groblju, bio je stao. penjući se serpentinom te aleje, kola su ušla u zelenilo jednog parka i stala, pred vratima kuće, koja je bila starinski dvorac, letnjikovac, zidan u crvenoj cigli. nad vratima je bio visok toranj, kao kula rata. zarastao u puzavce. na vratima je rjepnina dočekao batler, u ceremonijalnom odelu koje englezi zovu jutarnje morning coat. vodio je rjepnina nekuda na sprat. uz stepenište francusko, od kovanog gvožda, rjepnina je pratila, čitava galerija starih slika, na zidu, što su bile portreti. i jedan španski kralj na konju. bili su muzejske kopije. na spratu ih je čekala mlada, lepuškasta, sekretarica babuške, koja je uvela rjepnina u veliku, starinsku biblioteku. rekla je da su ga, već dva dana, tražili. ostavila ga je. rekla je da čeka. nije ga ponudila da sedne. rjepnin je seo. zidovi su svi, bili pretvoreni u raskošne ormane, pune skupocenih knjiga, pod staklom. među njima su bila vrata sa ogledalima. pod je bio zastrt nekim dubokim ćilimom. na stočićima su bili kandelabri, sa upaljenim svetiljkama, iako je, napolju, bio sunčan dan. čekao je dosta dugo. u velikom ogledalu, desno, to jest u vratima sa ogledalom, pojavila se, najzad, babuška. visoka i koštunjava, bila je u bledoplavoj, starinskoj haljini. gledala ga je bledoplavim očima, svetlim kao u riba. a na sebi je imala bledoplavi dijadem, u kosi, koji je treperio. na boks hilu se inače viđala u čizmama i sa motikom u ruci. kopala je i plevila rododendrone. sad je, napudrovana, razgolićenih vratnih žila, bila posuta puderom, kao posuta brašnom. bila je valjda, pogrešila ulaz i udarila, malo, nosem, u ogledalo, tako da rjepnin umalo nije prsnuo, i nehotice, u smeh. setilo ga je to njegovog, tupavog, vanjke, koga je njegov otac bio proizveo za lakeja. vanjka, dotle, nikad nije bio video ogledalo. ušao je nosem u ogledalo, prvi dan. dijadema babuškina se u njenoj kosi caklila i dalje. takva, u svojoj velikoj kući, bila je zanimljiva pojava. ne samo koštunjava, nego i bez kukova. bledoplavo ofarbane kose. nije skidala oka sa njega. stajala je. nije sela. zbunjen, rjepnin je stajao pred njom i izvinjavao se, što se nije, ranije, javio. telefon mu je u kvaru. nađa je otputovala. poziv mu je uručen tek posle dva dana. ona nije sela i nije ga ponudila da sedne. rekla mu je da je, o svemu, obaveštena, od svog rođaka, ser melkelma. njegova misao da, iz rusije, uveze nekoliko trkačkih konja, njoj se, istina, čini luda, ali nema ništa protiv. pristaje da učestvuje u tom poslu. zna da je, on, bio učitelj jahanja u mil hilu i slaže se, da, on, preuzme brigu oko tih konja, kad stignu, ako stignu. dotle neka ide njenom treneru, mister džonsu, u dorking. dobiće, mesečno, lepu platu. ona misli i think pedeset funata. a dobiće i stan, pod boks hilom, u tom idiličnom seocetu. mickleham. kod stanice busova za dorking. treba da se preseli tamo. čeka ga njen prvi konjušar u dorkingu. potreban je i on, tamo. plata mu teče od pre dva dana. džons je, istina, propalica. rekla je da. nije ni za šta, good for nothing ali je veran. rekla je. loyal. očekuje i prvo pismo iz amerike, od njegove žene. da li mu je pisala nađa? to je divno stvorenje. ućutala je i gledala ga, ćutke, kao riba. rjepninu se učinilo da je to, sve. setio se da je on, sad, ustvari, njen konjušar. zbunjen, reče joj dvaput, engleski, hvala. zbunilo ga je, naročito to, da, ni reči nije rekla, ruski. međutim, ona zastade, iskrivivši vrat prema njemu, pa zapita tiše. da li je istina, ili ne, da je on, rjepnin, u rusiji, zbilja bio neki lord, neki princ. tako joj je rečeno. je li to moguće? rjepnin joj se smeškao podrugljivo i reče da je zaista, tako nešto i bio. indeed. ona onda, sva crvena u licu, uzviknu, da se nada, da će boljševici the bolshies, uskoro, biti kao metlom iščišćeni, iz rusije. a dotle ima da se još vidi, šta se može učiniti za njega. to, što je dosad, bio u londonu, bilo je privremeno. rođen je za nešto bolje. to mu je rekla koketno. a dodade da, dotle, treba da ponese svoj krst rekla je. take up your cross. iako je tu staru damu bio, dotle, video, u ruskoj crkvi samo jedanput, tamo je bila sasvim druga. prava, stara, otmena, oličena dobrotvorka, dobra, vesela. govorila je ruski kao ruskinja. sad ga je posmatrala ledenim očima. a nestala u ogledalu, između dva ormana knjiga, u zidu. mesto nje bila se pojavila njena lepuškasta sekretarica, koja je rjepnina zamolila, da pričeka. ručak će početi kroz dvatri minuta. batler će ga dovesti dole. rjepnin nije imao, ni pojma, o nekim ruskim konjima, koje gorostasni škot hoće da uveze, a nije znao, ni gde su, njene štale, u dorkingu. sve je to bilo novo i neočekivano za njega. sekretarica mu je predala neki koverat. u njemu su bile ulaznice, za trke, idućeg meseca, i, za jednu izložbu konja, u kraljevskom mestu. windsor. izišao je iz biblioteke sasvim zbunjen. skupoća je, od godine 1947, u londonu, naglo rasla. sa pedeset funata, mogao je, ipak, da se nada, da će, iduće dve tri godine, moći da živi, i, neće morati da prosi. moći će i da pomaže ženu u americi, a možda će moći i da je vrati nazad. pitao se samo šta se od njega, u stvari, traži? da pripremi neke ruske konje za trke? ruske konje? koje će park uvoziti iz sssr? koješta. koješta. trpezarija je bila u prizemlju i batler je došao i odveo ga dole. u trpezariji je, kad je uveden, video ženu lekara krilova i dva mladića, koji su ga gledali kao da je neznanac. lekareva žena mu je odmah prišla. bila je vesela i ponašala se, očigledno, kao da je njegova davna i dobra poznanica. dvojica mladića ličili su jedno na drugo kao braća. stariji je bio lepši, i, u njemu je rjepnin poznao onog, drskog, lepotana, koji se, u kući ser melkelma, udvarao, onako nepristojno, nađi. bili su mu zemljaci sinovi generala antonova, iz pariza. babuška se pojavila tek kroz dobrih četvrt sata. svi su ustali kad je ušla. prema rasporedu koji je bio na malom stolu, kod vrata, koji mu je gospođa krilov, veselo, pokazala, on je dobio mesto pored domaćice. rjepnin se smeškao. ručak je počeo, i prošao, sa malo razgovora, a mnogo smeha. mladi brat je pričao, obraćajući se babuški, kako je došao u london, sa nadom, da će, odatle, u ameriku. stariji reče da je njegov san, ženidba, sa nekom, starom engleskinjom, koja je vrlo bogata. dosta se namučio u emigraciji očevoj. krajnje je vreme da, u njegovom životu, dođe do nekih promena. rjepnin je smatrao da ne može biti stariji od dvadeset godina. nije učestvovao u tom razgovoru mladića. gospoda krilov bila mu je stavila nekoliko pitanja, o nađi. kako je otputovala, kako je stigla, a to je i babuška slušala. medutim, kad bi stariji lepotan progovorio, babuška bi se glasno smejala i slušala ga. sa rjepninom nije izmenila više od dvetri reči, za vreme ručka. rjepnin je bio odeven kao da je tek stigao, sa nekog igrališta golfa. to odelo na njemu bilo je uostalom jedino koje je još bilo dobro. drugo nije više ni imao. sem zakrpljenih čakšira. ono što ga je zaprepastilo, bilo je. kako babuška razgovara sa tim mladićem, starijim bratom. veselo i puna smeha. sinovi generala antonova govorili su engleski, kao da ih je engleskinja rodila. ponašali su se pristojno, vrlo lepo, ali ono, što nije bilo lepo, bio je predmet njihovog razgovora i smeha. gospođa krilov ih je posmatrala kao da su neka neučtiva, ali dobra deca, a sama je, za stolom, malo govorila. u jednom trenutku, kad je stariji lepotan, koji, uz jelo, nije skidao oka sa babuške, počeo da priča, kako bi se, rado, oženio, nekom starijom, bogatom engleskinjom, koja bi, i u svojoj sedamdesetoj godini, bila lepa, rjepnin je ućutao kao da mu je neka koščica u grlu, zastala. babuška se glasno smejala. dok je rjepnin, preneražen, ostao zagledan, uplašeno, u tog lepotana, čuo je kako mu babuška kaže. pa dobro, a šta biste sa njom, posle venčanja, do vraga? rjepnin je video kako se bila zacrvenela i kako upire pogled, u nasmejano lice tog lepog mladića. u prvi mah mu se činilo, da je, to, želja ljubavi, materinske ljubavi, šašava neka ljubav za tog balavca, kao za bezobraznog sina. u idućem trenutku video je, međutim, u očima te stare žene, neki čudan sjaj, koji je bio, očigledno, sjaj ženske požude. neke lude želje za ljubavlju koja je i sama nemoguća, neshvatljiva. a što je bilo još luđe, te oči su se zacaklile i upijale u nasmejane oči tog mladića, koje su bile širom otvorene, zelene, kao u nekog cirkuskog hipnotizera. rjepnin se, i nehotice, okrenuo prema ženi lekara krilova, koja, za sve to vreme, nije bila, nimalo, govorljiva. ona saže glavu. lepotan je, međutim, nastavio da se smeje i smeška, a njegov glas je imao neku mekost somota. on bi, kaže, svoju staru lepoticu, bogatu, posle venčanja, izneo iz kola, na rukama, kao što to mladoženje rade u engleskoj pri ulasku u kuću mladenaca, pa bi je poneo, na sprat, pa posle, kao slučajno, ispustio na stepenicama. rjepnin je zanemeo kad to ču. brat, mladi, toga mladića, nasmeja se, a nasmeja se malo i gospođa krilov, koja je sedela preko puta rjepnina. lepotan se i sam smejao i zagledao se u rjepnina. ono što, zaista, nije očekivao, rjepnin onda ču, kako se i babuška, glasno, veselo, smeje. a nasmejano i veselo upirala je pogled, i dalje, u tog mladića. rjepnin u njenim očima, i kraj tog smeha bar se njemu tako činilo vide, i dalje, ne samo neku svetlost požude, koja je bila i materinska, nego i požude žene koja želi muškarca. ona je gledala tog mladića, ne samo nežnošću, koja je bila, još uvek, i materinska, nego i puna požude i poziva na jednu ljubav, nemoguću, ludu, neshvatljivu, koja je, međutim, očigledno, bila bestidna, vidna i duboko čulna. rjepnin je bio pognuo glavu, ćutke, a oko stola je, posle toga, nastao kratak tajac. lekareva žena počela je, glasno, da priča, o nekom klizalištu u ričmondu, gde je, pre deset godina, bila šampion klizanja. zatim je babuška ustala i prešla, sa svojim gostima, u salu, koja se otvarala u vrt, koji se pružao ispod brda, a u kom se, dosta daleko, videla, silueta jednog paviljona u rododendronima. doneta im je kafa. zagledana u šumu i brdo sa svojom, očigledno bolesnom, mačkom na krilu, babuška onda reče rjepninu, da joj stan na sedmom spratu, iduće nedelje, treba. moli ga da se, iduće subote, iseli iz njega. za rjepnina je uzet mali stan u seocetu čija se stanica busova vidi iz parka. stan dobija besplatno, a treba da se javi treneru njenih konja, džonsu, u dorkingu, koji će ga uvesti u posao. i ona će biti tamo, sutra. spremaju jednu mladu, irsku kobilu rekla je. gospođicu filly. za trku za dve hiljade gvineja. želi da, o njoj, čuje i njega. zna da je bio učitelj jahanja u mil hilu. babuška se zatim povukla iz društva. lekareva žena rekla je rjepninu da će ga, ona, vratiti u london, svojim kolima. iako se on nećkao, morao je da je sačeka. batler se pojavio na vratima. rjepnin je hteo da ode od svojih mladih sunarodnika, bez pozdrava. međutim, mlađi brat mu je prišao, da se rukuje, rekavši da je čuo o njemu, kao znalcu jahanja. raduje se da ga je upoznao. kad mu je stariji lepotan prišao, rjepnin je hteo da mu, prigušeno, kaže nešto grubo, kao da ima pred sobom običnog makroa, ali, za to, nije imao vremena. babuška je bila, odlazeći, zastala u vratima i čekala, u otvorenim vratima, uokvirena vidikom parka i brda, zelenilom borova i žbunova. čekala je, očigledno, starijeg mladića koji je, učtivo, doviknuo, da dolazi, prinoseći ruku, da se rukuje, rjepninu. u isti mah, rjepnin iznenađen, ču, kako mu taj lepotan, tiho reče. nisko smo pali, knjaz, zar ne? mi, rusi? nisko, vrlo nisko, knjaz. u očima mu je, mesto smeha, ljubavi, dok je gledao prema babuški, bila jasna, neka ružna, divlja, mržnja. rjepninu se činilo kao da čuje pokojnoga barlova. neka velika žalost bila se, u njemu, pojavila. saosećanje prema toj staroj, raskošnoj, ženi, u bledoplavoj haljini, koju je video kako polazi u zelenilo parka, i čeka. ma koliko da je njena žudnja za tim muškarcem bila odvratna, osećao je da je ta njena, luda, neshvatljiva, čežnja, ipak, iskrena ljubav, pored svega, pa čak i materinska. kad je ušao u kola lekareve žene, mislio je samo na to, kako da je se, zauvek, otrese. bila mu je dosadna, i ta njena glava, kao ogromno jaje, i taj veliki, pun, nos, a bile su mu dosadne, i te krupne, tamne oči, kao u neke tužne krave, ali je, opet, morao da se zadivi koliko je lepog stasa i privlačnog tela, kao u antičkih hetera. vozila je lagano, nije se žurila, a pitao se, kuda. pitao, je i nju. ona se osmehnu i reče. u ričmond. zar mu je toliko neprijatna? moli ga da joj, sad, kad je sam, bez svoje žene, pokloni sadva vremena. treba sa njim da razgovara. uostalom, to je bila i babuškina želja. treba nešto da ga pita. treba. mora. ona zna, a i babuška zna, da je bio juče, u bolnici, kod njenog muža. on je jedini, koga želi da, o tome, čuje, iz celog tog ruskog društva, u koje je ušla udadbom, a iz kojeg želi da iziđe što pre. počela je da vozi brže. sve brže, kao da je rjepnina, kod babuške, ukrala. nije se, međutim, usudio da je zadrži, ni da joj uzme volan iz ruke, jer se bojao da bi se prevrnuli, a ne bi stala. sećao se kako je u kornualiji bila tvrdoglava. bio se pomirio sa ulogom koja mu je, tog dana, dodelila, dakle, i babuška, a pitao se, zašto? srdito je zapitao, ponova, kuda idu? ona je, još uvek vesela, odgovarala, mirno. u ričmond. to ju je i babuška savetovala. u njegovom je interesu, dodade, da je sasluša. ona se razvodi. bjelajev i sorokin su uvukli u tu stvar i njega. oni će biti svedoci da je nju, njen muž, tukao. a tražiće, pred sudom, da on posvedoči, da mu se, u komualiji, nije dala. da nikakve ljubavne veze njene ne zna. niti je bilo toga. ni između nje i njega. oni će, međutim, tvrditi, da ste me nagovarali, da bežim sa vama u rusiju. imaju i neke, nezgodne, slike, o nama, na pesku, u kornualiji. kako to, ne znam. i babuška se čudi, ali je tako. neverovatno, ali je tako. rjepnin je bio opet kao zanemeo. pitao se otkud to, šta je to, šta se to, sa njim, zbiva? ni za trenutak se nije plašio, svega toga, iako se pretvarao, očigledno, u nekog, bračnog, komedijanta, kome ostaje samo da ponavlja pitanje. zašto? zar to nije laž? zar to nije glupost? zar to nije smešno? ni za trenutak mu se, sve to, nije činilo ozbiljno, ni verovatno, ali je osećao da bi trebalo da ozbiljno razmisli, o tome, šta mu spremaju. čak se i nasmejao. kola su, međutim, bila stigla pred most, u ričmondu, i ona je, tu, kod mosta, na obali, stala. bila je potpuno mirna. kao da mu, to, sve, samo priča, kao da priča priču. dodade da je to stvar vrlo ozbiljna. i babuška kaže da je ozbiljna i da će sve zavisiti od njega. od onog što će on reći pred sudom. rjepninu se, onda, kad su kola stala, učinila, ne samo jako crnomanjasta, nego i tužna, kao neka crnomanjasta portugalka. nije mu više ličila, svojim velikim, tamnim očima, na tužnu kravu, nego na neku ženu iz portugala. kao da se, u toj ljubavnoj tragikomediji, u portugalku promenila. sedela je zagledana u vodu ispod mosta. temza je i tu mimo tekla. neka je ne pita zašto ga je dovela ovamo u ričmond. to joj je i babuška savetovala. neka bude malo strpljiv. neće se više, možda, ni videti, osim na sudu. ona će mu reći što treba, a posle će ga vratiti u london, odmah. dotle nek se strpi. zna da je bio kod njenog supruga. njegova bolničarka je sve slušala i čula. ona se, onda, rešila da sa njim i lično porazgovara. rjepninu se činilo, sad, da je to neka nepoznata žena, koju je to jutro prvi put video, a to, da on, sa tom ženom, sedi, tu, kod mosta, u ričmondu, neverovatno. ona reče da ga je dovela u ričmond, jer je, pre nekoliko godina, tu, bila šampionka klizanja. ispričaće mu šta joj se desilo, i, zašto se razvodi, i, zašto će se videti, sa njim, i protiv njegove volje, na sudu. eto, to je sve. znala je da se, nasamo, mogu videti samo ovako. zna da je njegova supruga otputovala u ameriku. zna da je zaljubljen i sad u tu ženu. priznaje da je nađa lepa, ali joj se čini tako hladna. u svakom slučaju, nije ona kriva, ako će, i on, morati da se pojavi na sudu. to je maslo rusa, bjelajeva i sorokina, i njenog supruga, krilova, koji je ostario, egoist, a koji želi, sad, da joj uzme decu. rjepnin je bio zaprepašćen kako to, mirno, brblja, i, kako je, u tom trenutku, nehatno, skinula sa glave neku vrstu turbana, kao neki crni, konjski rep, u kosi. bio je, tek sad, tako reći, bolje pogledao njeno lice i hteo nešto da kaže, ali mu ona nije dala da dođe do reči. nije mu bilo, ni sad još, jasno, zašto ga je dovela u ričmond, ali to mu je sad već bilo svejedno. tu posetu, kod te stare dame, imao je danas kao obavezu. šta se o njemu govori, sasvim mu je, reče, svejedno. ona mora priznati da je, ovo, što mu se, sa njom, neočekivano, desilo, za jednog muškarca, vrlo smešno. pitao se, u sebi, šta u stvari hoće od njega? otkud se, ona i krilov, toliko mešaju u njegov život? bio se, začuđen, još više zagledao u nju. iako se, sasvim dobro, sećao tog lica, iz kornualije, učinila mu se dotle neviđena, kad je opet skupila kosu, pod taj crni, čudni turban. imala je na sebi vuneni prslučić, do pasa, a od pasa neku laku suknju, koju je bila zadigla do iznad kolena. kad je sagnuo glavu, video je na njenim nogama, neku, kao eskimsku, zimsku, obuću. u svemu, što je na toj ženi bilo čulno, telesno, bilo je sad i nečeg što je bilo tužno. ispod tog turbana na glavi, gusta, crna, kosa izbijala je sa slepoočnica, pred uvo. trepavice, guste, spuštale su se na kapke očiju. valjda zato, što je sa ženom, godinu dana, živeo u portugaliji, sećao se portugala. kraj sveg truda njenog, da se odene lepo, iz tih očiju, činilo mu se, da viri neka, lisabonska, ribarka ili noćna igračica. pod tim, vunenim, prslukom, grudi, lepe grudi njene, isticale su se, vidno. u toj čudnoj glavi, kao u krava, bile su lepe i tužne te ogromne oči, iznad dugog nosa i ogromnih nozdri. na tim krupnim očima, koje su ga gledale, čelo je bilo nečuveno veliko. taj ogromni, tužan, pogled, jedva je podnosio. bio je okrenuo glavu. ona mu je rekla da se, sve, iznenada, desilo. krilov je naišao baš kad je, kod nje, bjelajev došao, u posetu. bolničarka, koja sprema, u onom delu kuće, gde krilov prima privatne bolesnike, bila je zatvorila vrata, na hodniku. kao prostak, krilov se, posle, derao, da je ona bjelajeva primila, po dogovoru, a otvorila vrata, tek kad je on zalupao. ne odmah. a što je bilo još ružnije. krilov je sumnjičio da je ostavila vrata otvorena, i od sobe gde joj deca spavaju, dok je ležala sa kapetanom, zagrljena. zar to nije ludo? bjelajev? mali je čovek taj bjelajev, za nju. da je to tražila, mogla je naći sto, boljih. krilovu je sa njom dosadno. muziku ne voli. a kvari joj djecu svojim glupim igrama, na patosu. da ga jašu. ruski im je, svako veče, deklamovao. zatekao je, tako, jednog dana, posle povratka iz kornualije, i mister foija, kod nje. mister foi je muž njene najbolje prijateljice, iz detinjstva. a ta žena nikad nije posumnjala u nju. ona se spremala da iziđe, to veče, a bila jeu kupatilu. mister foiju je čekao. kad je krilov dotrčao, iz bolnice, za neke papire, opet je posumnjao. zato, što je nju zatekao u kupatilu, a još više, zato, što ludi sorokin, zbija, uvek, šale. rekao mu je zašto, uostalom, ne pusti, da on bude doradnik rekla je. daurednik, svom dobrom prijatelju, koji je, priznaće, i sam prešao šezdesetu? krilov je prost čovek. najnovije je to, daje, sumnjiči i sa njim. to jest, da bi i vas, knjaz, želela, za ljubavnika. krilov je poludeo. sve je to zato, što ljubav žene ceni po broju dece. bili su na koktelu kod generalice barsutov, a posle, u poljskom klubu. razgovaralo se o položaju žene u braku. o deci. krilov je bio van sebe. ona je rekla da žena nije mazga. on ju je, na stepenicama, pri praštanju od društva, ošamario. dosta joj je svega toga. izbacila je tog ludaka iz svoje kuće. kuća je njena. krilov je ostario. hrče. kad su se upoznali, bio je sasvim drugi. rekao joj je, pred svima, da ide do đavola. može imati, on joj dopušta, i bjelajeva i mister foija i još desetoricu, ako hoće. samo da mu ostavi decu. hoće da joj uzme decu. rjepnin je bio zaprepašćen, kad je, opet, bacila turban sa glave i rasula, na ramena, kosu. ne da, kaže, decu. ona voli decu. želi da iziđe iz tog ruskog društva. park joj je obećao da će suđenje biti, brzo. uskoro će sve biti u redu. deca će ostati kod nje. bjelajev i mister foi će svedočiti za nju, ali babuška kaže, da treba da zadobije i rjepnina, jer će mnogo zavisiti, pred sudom, od toga, šta će on reći. rjepnin se, sve više, osećao, da je zapao u neko čudo. ona još dodade, da misli, da je primio njen poziv u truro, sad bi, i on, bio, na njenoj strani, sasvim sigurno. udala se tako rano. devojke se u varoši truro ne udaju lako. a ona zna da nije lepa. to jest nije lepa u licu. ima toliko devojaka na svetu, koje nisu lepe u licu i koje se teško udaju. to je čudno. u njih je, međutim, često, sve ostalo, lepo, pa i lepše, nego kod lepih u licu. to muškarci ne znaju. mnoge ostaju usedelice u varošici truro. zar to nije smešno? njoj je, u stvari, stalo samo, da, on, o njoj, govori lepo, i, ne misli ružno. željna je sada, kad je sam u londonu, da postane njen, iskreni, prijatelj. šta će on reći na sudu? sa tim šamarom, muž će izgubiti, sve, na sudu, ali bi joj, najviše, mogao pomoći rjepnin. on. you, darling. ona je pošla kolima, nekud, i bili su stigli, kraj reke, pred klizalište u ričmondu, u velikom sportskom, dromu. ona ga je uvela u tu zgradu, veselo, kao da je, odmah, zaboravila sve, što mu je, dotle, bila rekla, i sve, što se dotle zbilo. prošli su kroz zgradu, oboje, ćutke, kao da su u nekom snu. ćutali su. iz kola je bila ponela samo jedan mali kofer, i klizačke cipelice sa klizaljkama koje su se sjale kao brijači. rjepnin je imao utisak da, nju, u toj ogromnoj zgradi, svi znaju. njega je odvela na najbolje mesto u ringu, koje je, istina, bilo vlažno, ali se, odatle, parovi klizača i klizačica, koji su se vrteli na ledu, videli dobro. ona ide, reče, da se presvuče. za njega? u koga? pomisli rjepnin. osećao se jako smešan. klizača je, to poslepodne, bilo malo. većinom su to bili mladi dečaci i devojčice. otkuda je i on tu i gleda to? pitao se i sam šta se to zbiva sa njim? nije, međutim, prošlo, ni deset minuta, a ona se pojavi u ulazu klizača, na ledu. iako je bila vidna, jasno, i nije bila daleko, jedva je poznade. bila je stala, kao neka balerina, pri ulazu na pozornicu. klizaljke su joj sevale kao male munje, pri jakom osvetljenju. za trenutak je video tu ženu, kako je nikad dotle nije bio video. stajala je, kao ukrštenim nogama, u beloj sportskoj obući, koja je dopirala pod koleno. a bila je skoro do kukova golih nogu, to jest, golih, u nekoj tankoj, crnoj mreži. gornji deo njenog tela bio je zatvoren u crni kostim koji se svršavao pod trbuhom, između nogu, a ostavljao, gole, i jednu i drugu ruku. kosa joj je bila sad vezana na glavi, kao na nekom antičkom junaku.najjasnije su joj se, i tako, na drugoj strani ringa čak, videle, tamne, krupne, oči. potrčala je, na ledu, kao da menja noge u vazduhu, ukrug, brzo. zatim ih je promenila, zaista, u vazduhu, u skoku, i poletela, kao da će pasti na glavu. raskrečenih nogu, iz piruete u drugu piruetu, prešla je u krug, u kom je stajala, to jest klizala na ledu, kao da je neko drži u centru, tako, da se ispravila tek pred njim i stala na vrhovima klizaljki, nepomično. ruke je bila spustila na kukove, a glavu okrenula na levo. sa tom poniznom glavom, u profilu, poluotvorenih usta, ta klizačica, bila je vrlo lepa, iako, ne u licu, ali u telu. njen mir, na vrhu čeličnih klizaljki, koje su sevale, trajao je kratko. odmah, zatim, odletela je od njega, kao da i ne klizi, nego lebdi na ledu. iako mu je sve to bilo smešno, osećao je kako ta žena, dok je gleda, dobija neku čudnu moć, nad njim. ta komedija, do koje mu, nimalo nije bilo stalo, pretvarala se u neku divotu, koju je gledao, nemo. njen pokret, kad bi pošla, ličio je na nekog crnog labuda, koji je, za trenutak pokleknuo, i spušta se na led, a odmah zatim diže, u vazduh, i vraća se, na led, u nekom krilatom skoku. njen skok, kad bi promenila noge, činio se strašan, smrtonosan, dok ne bi opet pala, na led, i letela, ukrug, po ledu koji je njeno telo odbacivao, uvis, kao neku bahantkinju. a kad bi ostala na jednoj nozi a drugu digla visoko, a glavu spustila tako nisko, da ju je, skoro, dodirivalo ogledalo leda, ličila je na neku, nepomičnu, balerinu, koja ipak, odlazi daleko. klizači i klizačice, ceo taj mladi svet na ringu, bio je zastao, da je gleda. čak su joj i pljeskali. i rjepnin je bio zanet, naročito njenim polaskom u skok, tog sagnutog bića, u jurnjavi na ledu. tim nekim begom njenog tela, koje, jednim pokretom, dobija tako užasnu brzinu. kad je zastala pred njegovim sedištem, on je, nehotice, priznavao, u sebi, da to telo mora biti lepo u ljubavnom zagrljaju. bila je zadihana, tako, da su joj se beli zubi pojavili, u poluotvorenim ustima, a oči bile širom otvorene i mnogo veće, nego pre. bila je spustila ruke, na balustradu pred njim, naslonivši se na ogradu. kostim joj je ostavljao grlo golo, tako da je sad mogao da vidi njene lepe grudi koje su disale drhćući. to ga je kao iz sna probudilo. jedan drzak, veseo osmeh bio se pojavio na njenom obrazu. rekla mu je tiho. eto, to mi treba, bar dvatri puta nedeljno. krilov mi je zabranio i to. zabranio i da ovamo dovodim decu. rekao je da je opasno za žene. da je opasno za decu. glupost. žalim što će uskoro ostati sam. počeo je da pije kao svi rusi. ostario je jako. kad sam ga upoznala, to je bio tako dobar, pametan, prijatan, čovek. sad jedva čekam da se odseli iz londona. vraća se u liverpul, u bolnicu. htela sam da vas dovedem ovamo da me vidite i ovakvu. da nisam bila, u životu, samo onakva, kakvu bi me videli u zubarstvu. umorna sam, nisam više, ni na ledu, ono, što sam bila. vi ste me jedva i pogledali na okeanu. htela sam da vam pokažem kuću svojih roditelja, u varoši truro. čula sam da vaša žena odlazi i da ćete ostati sami, u londonu. biću i ja sama, uskoro. hoću samo da dobijem svoju decu. to, sa mojim razvodom, brzo će biti gotovo. babuška mi je to obećala. treba sad da se obučem, da vas odvezem kući. rjepnin joj onda reče da je vrlo lepa na ledu. davno je prošlo vreme kad su se on i njegov prijatelj, pokojni barlov, klizali na ledu, obučeni kao eskimi, u sanktpetersburgu. da, vrlo je lepa pojava, na ledu. ne može da veruje da joj krilov, to, nije dozvoljavao. on ne može da veruje, ni to, da će krilov biti tako zao, na sudu. krilov voli svoju decu, a svakako, i nju. on još uvek misli da će se sve svršiti lepo. bila je, stojeći pred njim, digla jednu nogu, na baštensku stolicu, koja je, ko zna zašto, slučajno, ostavljena, tu, na ledu. stajala je tako ne skidajući oka sa njega, u neverovatno bestidnom stavu. treba, kaže, knjaz da se reši, da joj kaže otvoreno, kome bi on ostavio decu? njoj, ili krilovu. materi, ili ocu? materi, reče rjepnin. a i sam se čudio, zašto je tako odgovorio. kakoje blagovoljenjije, knjaz, kakoje blagovoljenjije, uzvikivala je, iznenada, ruski, veselo, izgovarajući ruske reči, podrugljivo, ali se videlo na njenom licu, koliko je to, što je rekao, nju, obradovalo. ide, kaže, da se obuče. treba da ga odveze kući. sam je. rjepnin je ostao začuđen od svega toga. da je u ričmond došao i da je, njeno klizanje, posmatrao, zadivljeno, kao da je bio omađijan. dvatri minuta, pre toga, bio je čvrsto rešen da se ne pojavi na sudu, i, ako ga kazne za to. srednjij klas bjelajev sorokin, mrmljao je srdito. i on sa njima na sudu, da sluša, kako je bjelajev bio prvi, sorokin drugi, a on, rjepnin, treći, na redu, u njenom programu. ono što je bilo, međutim, najluđe, nije, uopšte, verovao, ni to o bjelajevu, ni to o sorokinu, ali, verovao je, da je on bio na redu. u njenom klizanju rjepnin je slutio neku njenu veliku snagu, i lepotu. sad, dok nije bila, tu, pred njim, on je u toj ženi video neku fantastičnu, telesnu, draž u skoku. zvezdu? mesec? igru smrću? iz piruete u piruetu i hiperbolu, glavačke, labuda koji lebdi na nebu? iako mu je nešto, u glavi jedan od one dvojice njegovih demona, jim ili john, šaputao u uvo. da nema na svetu ničeg ružnijeg, smešnijeg, jadnijeg, glupljeg, nego labud na ledu. kad je odjurila da se obuče, ostavila mu je bila da ugleda, kao poslednje, polugo, onaj deo svog lepog tela, koji englezi toliko cene, na pozornici, kod glumice, kad je lepa. sad, kad su prestale njene spirale, njeni skokovi, rjepnin je bio podigao glavu. onog trenutka kad je njeno klizanje bilo završeno, kad je nestala, sa leda, koji se bio ispraznio, rjepnin je osetio, u sebi, neku čudnu promenu, tišinu i prazninu. neki čudan prekid te magije, te lepote, te privlačnosti, njenog tela. kao da se probudio iz nekog lepog sna. da li se, to, u njegovom bednom, jednoličnom, komičnom, životu, ponavlja, ona balerina, u koju se pretvaraju fontane u petersburgu? u onog labuda, na ledu, kojeg je video, pre pet godina, u teatru stol, u londonu, ili, pre, mnogo godina, u parizu? one engleskinje, koja je bila šampion umetničkog klizanja na svetu a sa kojom je izmenio svega nekoliko reči. ova, koja se razvodi od muža, ponudila mu se, već u kornualiji. nudila se sasvim sigurno. sad, kad mu je žena otišla, nudiće se još više. kao da od nečeg beži, on se, i nehotice, diže, sa svoga mesta. prvo je učinio samo korakdva, u gledalištu. pomislio je. šta će mu to? ta žena, gola, u svojoj kući? u kući sa decom? zatim je, sve brže, prolazio iz gledališta, a ostavio za sobom svoje mesto, kao neko prazno sedište, u nekoj loži, u nekom provincijskom teatru. žurnim korakom stigao je, brzo, do izlaza, iz te zgrade i bio je začas, na ulici, pored temze. a zatim je, ubrzanim korakom, tako da su se prolaznici zagledali i osvrtali za njim, prešao, preko starog mosta. temza je ispod mosta tekla mirno. jedan autobus se bio zaustavio, pored njega. putnici su izlazili i ulazili. izvežban da uskače u bus, sa koferom, uskočio je lako, bez kofera. zeleni autobus je krenuo. nije znao kuda ide, a nije ni pitao. tek oko ponoći, posle sedenja po bioskopima, rjepnin se, tog dana, vratio u svoj mali stan, na sedmom spratu. vratar mu je bio doneo, i ostavio papir, sa čitavim nizom telefonskih brojeva, onih koji ga traže. rjepnin se zahvalio. pre nego što je legao, prekinuo je vezu. tek sutradan, ujutro, tek posle doručka, uspostavio je vezu. odmah zatim, telefon je, već opet, zvrjao. nije bila više lekareva žana, kao što je očekivao. bila je babuška, lično, na telefonu. bila je srdita, praskala je, uvredljivo i usplahireno. gde je bio toliko? zna li šta se desilo? krilov je ukrao svoju decu. šta kaže na to? zna se da je, juče, bio sa gospođom krilov, na ledu, u ričmondu. zna se i to, da je, u bolnici, krilova posećivao. je li ga on na to nagovorio, što je učinio? treba da dođe kod nje, što pre. treba da ga, iseli iz tog njenog stana na sedmom spratu. treba da se preseli u novi stan, koji mu je dat u miklehemu. treba da se javi u dorkingu. treneru, džonsu. to je užasno, šta rusi rade u londonu. rjepnin onda, zabezeknuto, pokušava da umiri tu staru damu i pita, o čemu je reč, o čemu, on nema pojma, o tome, što je krilov učinio. medutim babuška je bila, prosto, već prekinula vezu. halo, halo. morao je i on da spusti slušalicu. tek idući dan, uveče, vratar javlja da ga traže. čuje ne telefonu, opet, promuklo, tu staru damu kao neku vešticu. priča mu šta je krilov učinio. on je učtivo, pokajnički, moljakajući, dobio dozvolu, od svoje žene da vidi svoju decu. želi kaže, da ih izvede u zoološku baštu. vratiće ih, sa bolničarkom, za večeru. svašta je obećavao. obećavao i preko bolničarke, koju je poslao po decu. traži samo to. gospoda krilov nije htela, ni da ga vidi, ali mu je dozvolila, da vidi decu. ostavila je bolničarku, koju je krilov poslao po decu, sa decom. otišla je na rad, u svoje zubarstvo, a posle podne, u poljski klub. kad se, sinoć, dockan, vratila, dece u kući nije bilo. bolničarka, glupuša, prosto joj je rekla, da je krilov molio, da sam vodi decu u zoo. bolničarka, koja je krilova služila pri prijemu bolesnika, od pet do sedam, nekoliko puta je tražila lekara u bolnici, i mislila je da su deca, tamo. odatle su joj odgovorili da je lekar otputovao u liverpul, na obdanicu. nisu imali, ni pojma, o kakvoj se to deci radi. nisu ni znali da krilov ima decu. znali su samo da je krilov, godinama, bio lekar, u liverpulu. poneo je, u svojim malim kolima, sa decom, samo jedan kofer. gospoda krilov je, onda, izvestila policiju u liverpulu. tek ujutru su je obavestili, da krilov, tamo, nije, ni u jednoj bolnici, pa ni na svojoj bivšoj adresi. ni deca. nastala je uzbuna. tek su, malopre gospodu krilov izvestili da šef policije, na aerodromu, misli ithink da su neka deca viđena, juče, sa ocem, pri odlasku u pariz. možda taj lekar i baš ta deca? sinčić i mala kćerkica? a malopre je izveštena, i ona, babuška, da je krilov u pragu i otputovao sa decom dalje. svakako u rusiju? zaprepašćenje je bilo, među ruskim, emigrantima, veliko, kad se to raščulo. rjepnin je, posle toga, dva dana, i sam bio začuđen. šta se to dogodilo? čudio se krilovu, kako je to udesio? čudio se i sebi, kako je, on, sa lekarevom ženom, u ričmond, išao? čudio se i koliko se seća da je lepa na ledu. sećao se i kako ga je zvala u kornualiji, na letovanju, u truro. čudio se i kako je od nje, sad, iz ričmonda, pobegao. sve je bilo čudno. idućih dana, međutim, imao je mnogo neprijatnosti, zbog svog poznanstva sa tim bračnim parom. posetila ga je bila gospoda peters, u domaćem klubu zgradurine u kojoj je stanovao. pričala mu je kako je gospođa krilov, kad je čula da su krilov i deca viđeni u pragu, počela da plače, i, kako je rasplela kosu. hoda po kući kao sumanuta i neće da iziđe, nikuda. ponaša se kao luda. traži decu. plače. odlazi, svaki čas, u crvenu ambasadu i moli da joj vrate decu. ne bi je poznao koliko je oslabila i koliko je poružnjela u licu. ne spava. rjepnin je, idući dan, bio zvat i nekom advokatu gospode krilov, da bude ljubazan i odgovori na nekoliko pitanja, u vezi sa bračnim parom, krilov. moraće biti saslušan, reče mu advokat, i na sudu. da li je znao za nameru lekara da uzme od matere decu? gospođa krilov misli da jeste. pa i sorokinje izjavio, tako. rjepninje išao u bolnicu u posetu lekaru, uoči otmice dece. da li je znao za veze, koje lekar sa crvenom ambasadom, ima? šta je bilo, između njega, i komiteta? da li je nagovarao lekara da se vrati u rusiju? o tome će biti reči, i na sudu. gospođa krilov kaže, da je on nagovarao njenog muža, da se vrati u rusiju. rjepnin je besneo i odgovarao, advokatu, podrugljivo. ono što mu se činilo najluđe, tih dana, kad je ostao sam u londonu, bilo je, da mu nije izlazila iz glave lepota tela te žene, što sad plače, za svojom decom, a koja se nudila i njemu, na letovanju, a bila tako primamljiva, sad, na ledu. njena slika izišla je bila u novinama, kao i slika tog rusa, koji je ukrao decu, a ošamario svoju ženu, engleskinju, u poljskom klubu. na slici, u novinama, krilov je ličio na jednog čuvenog, ruskog glumca, u ulozi folstafa, a ona, na jednu krčmaricu škotsku, sekadašu, kojih se rjepnin sećao, i šanka piva, u jednom baru, u škotskoj, u invernesu, u ratu. u tom baru, bio je često sa poljacima, kad je, sa njima, došao, u konvoju, iz portugala, u englesku. dovoljno je bilo, međutim, da posedi negde, tog dana, na nekoj klupi, kad bi lutao ulicama u londonu, pa da se ona klizačica pojavi, opet, u njegovom sećanju. uzalud je to hteo da krije od sebe samoga. uzalud se toga stideo. bio je pobegao od te klizačice, u ričmondu, jer je tu ženu bio, i te kako, poželeo. a naslutio je da je i ona čekala, da nađa ode u ameriku. zar sve to nije ludo? iznenada, on se opet, opet, seća one šampionke klizanja na ledu, koju je gledao, pre toliko godina, u parizu, a koju je bio video, i u londonu, u onom teatru, kad je tražio zaposlenje i neku zaradu. odmah zatim, sasvim zbunjen, seća se da je, nekad davno, vrlo mlad, u sanktpetersburgu gledao, požudno, i onu, koja je bila, zaista, pravi, umirući, lepi, labud, u jednoj rusiji koje više nema, a koju je on, u mladosti, još video. sećao se, na pozornici, besmrtnog labuda ane pavlovne. možda je to sećanje bilo samo povod, da se seti jednog, još većeg labuda, na vodi? sanktpetersburga, gde je bio proveo mladost i detinjstvo? za to je dakle toliko godina prošlo? da, knjaz, za to, čuo je kako mu se smeje barlov u ušima. samo za to, da bi, ta, jedna, jedina, ostala besmrtna, u prošlosti, daleko, nedostižna, u rusiji.u snegu. slava bogu. čuo je, da, čuo je kako mu se pokojni barlov smeje i šapuće u uvo. počeo je da stari, kaže. ne razume više, sve to, pa ni labudove. o knjaz, o knjaz. nema više, za vas, ni labuda na pozornici, ni labuda na ledu, pa ni ane pavlovne, niti bi je ikad bilo više, niti će je biti. nema čak ni one, koja vam se klizala na ledu na pozornici u teatru, u londonu. ostaje vam samo ova, koja vam se ponudila u ričmondu, sad, kad je nađa otišla daleko. ana pavlovna. sankstpetersburg. sećanje je jedino, što ostaje, od onog, što je bilo lepo. od svega što je prošlo. ono, što je lekar krilov učinio, nije bilo samo veliko iznenađenje, za taj svet, u kom se rjpenin kretao, već je te ljude, i žene, koje je u kornualiji upoznao, zabezeknulo. napustiti london, jednu londonsku bolnicu, kuću, ženu, tako reći bogatstvo, udobnost, i pobeći u tver, u rusiju? niko nije znao da protumači. zašto? taj rus je poludeo. a kako je mogao, tako dobro, da krije, svoju nameru, tako dugo? bio je ocenjen kao dobar carist, čovek komiteta koji je gotov da spali i moskvu, kao i njegov mladi prijatelj, sorokin. kako je mogao, tako lako, da odleti, kao neki nevidljivi vrabac, u pariz, u prag, pa u rusiju, a da sa sobom ponese i decu? pričalo se da ga je, na to, naveo, general skoblin. beli general, a staljinov obaveštajac koji ga je, pre deset godina, u parizu, znao. zaprepašćenje, oko rjepnina, bilo je tim veće, što se krug emigranata koji su želeli da se vrate, u češku, u poljsku, u rusiju, te godine, i u londonu, sve više širio. za kratko vreme, otišlo je nekoliko viđenih poljaka, u svoju zemlju, a nekoliko čeha, koji su hteli da se vrate, uhapšeno je tek na obali. uznemirenje u okolini komiteta bilo je veliko. osumnjičen je bio i rjepnin, a spaslo ga je samo to što je krilov bio mnogo, mnogo, bliži, sorokinu i kapetanu bjelajevu, a u njih niko nije sumnjao. rjepnin je, posle odlaska svoje žene i preseljenja u to malo, idilično, selo, na putu za dorking, bio kao nestao i kao zanemeo. prekidao je svaki razgovor o krilovu, pa i o londonu. da je nesrećan, i tužan, zbog odlaska svoje žene, emigranti nisu verovali. a on to nije, ni priznavao. priznavao je da stari. njegove krupne, crne oči, gledale su sad, u svet, kao da ih je neko zamutio. stas mu je bio ostao prav, tvrd, kao i hod, ali ruke suve, kao da se, na konju, sasušio. u komšiluku te male gostionice, u tom malom selu, pitali su se ljudi. ko je to? već na prvi pogled, slutili su, svi, da je to stranac. a samo osedele slepoočnice u njegovom licu odavale su njegovu tajnu. osećao je da stari. rjepnina su rusi, u londonu, smatrali za romantika, za nadmenog čoveka, iako se znalo da je na prosjačkom štapu. oholi su bili, i drugi rusi, u tom propalom svetu, čak i oni koji su po ćoškovima evropskih metropola, prekodan, bili prodavci novina. svi su ti rusi, pa i njihove žene, živeli dva života. jedan, prosjački, žalosni, paćenički, javno, a drugi krišom, u sećanju, u prošlosti, u rusiji, u raskoši. kao u prosjaka preobučeni prinčevi. kao u krčmarice preobučene princeze. kod rjepnina je to već bilo postalo, tiho ludilo. sazonov i njegov otac su ga bili pretvorili u ruskog oficira. bio je postao, tako reći, čak i ograničene pameti. za njega su sad, svi ljudi, bili samo, vojnici. kad bi ostao sam, kraj štala grafice panove, u dorkingu, sedeo bi, često, zamišljen, kao da mu život, sad, zaista, nema više nikakvog smisla. osećao se kao da sedi, tumbe, i pada glavačke, u tu idiličnu okolinu, punu oblaka, neba, zelenila. a da će pasti, nekud, u daljinu, gde je rusija. to, što je pobegao, tako reći, od lekareve žene, koja mu se nudila, već u kornualiji, tome nije bio uzrok, samo, da mu je uloga doradnika, u braku tog prijatelja, izgledala nedostojna ruskog oficira, i zato, što je ona imala malu decu, nego i zato, što je osetio, da je, posle rastanka sa nađom, naglo, ostario. bilo je čudno, uostalom, kako su se, sad, oko njega, kad je ostao sam, posle odlaska nađinog, počele da vrte žene, kao da ih je neko slao, da oko njega igraju. svaki dan, pri odlasku u dorking, u štale, u autobusu za dorking, nalazio bi, kao slučajno, lepuškastu sekretaricu babuškinu, koja ga je sretala veselo, pozivala na kupanje u jednu piscinu, gde se skakalo glavačke u vodu, i gde je ona plivala, svako jutro, skoro gola. pozivala ga je i na čaj, u svoju kuću, a nudila mu i knjige, engleske, na čitanje, a nudila i poznanstvo svojih prijateljica, koje su se skupljale, na kuglanje, uveče, u svome klubu žena hokejaša, gde se igralo. kroz veseo smeh, iz očiju te mlade plavuše, virio je, vidno, đavo. još čudnije bilo je, ono, što ga je snašlo u njegovom novom stanu. u komšiluku gostionice, kod stanice autobusa za dorking. u tom malom mestu, u kom ga je babuška bila smestila. domaćin, i njegova domaćica, bili su prosti ljudi, neki ostareli birtaš i birtašica. imali su, međutim, ćerku koja se zvala meri, koja je rjepninu, rano ujutru, donosila prvi čaj, u njegovu sobu. a koja je ulazila, kao da nosi, na prodaju, cveće u krilu, ili kao da igra ulogu robin huda, na pozornici, a liči na lepu glumicu. bar se njemu tako činilo. gledala ga je čudno. smejala mu se veselo. kad bi ostao sam, kraj štala babuške, grafice panove, u dorkingu, sedeo,bi, satima zamišljen. pitao se kuda ga vodi taj život konjušara, koji je sada počeo. nije ga vodio u rusiju, sasvim sigurno. to, što nije hteo da se spanđa, sa gospođom krilov, koja je to želela, koja mu se nudila već u kornualiji, to nije bilo samo zato što je osećao stid oženjenog čoveka, kad ta druga žena ima malu decu. mnogo više, i zato, što je smatrao takvu vezu, nedostojnu knjaza, oficira, ruskog. on je, samo slučajno, ispao iz preobraženskog puka, u koji je barlov ušao, odmah. čudio se, i zato, što više nije bio u godinama za takvu vezu. a osim toga, imao je taj strašan osećaj, da je baš sada počeo da stari. sećao se kako su ga, pri povratku iz kornualije, na stanici viktorija, hteli da metnu na kolica invalida, i da, ga, tako, guraju, do taksija. ni to ga nije bilo sneveselilo, samo zato, što mu je ahilova peta bila pukla i što je, teško, hodao. odbio je, to, zato što je to bilo na peronu, na kom su ljudi i žene koračali, brzo, a još više, jer je to trebalo da se desi, duž tih, tako brzih, novih, lokomotiva. hteli su da ga, kraj nade, guraju u kolicima, kao nekog starca? sve češće je spominjao da je ruski oficir, a ismevao je napoleona, u razgovoru, kao da ga je u kornualiji sreo. kad je ostao sam, bez nade, on je, u prvi mah, odahnuo, kao da je sad svoju ženu, zaista, spasao, od prosjačkog štapa u starosti. medutim, već posle nekoliko dana, kad je zapazio da mu se nudi, ta žena, lekara krilova, a znao, da mu se nudila i ona unakažena, ali privlačna, raskalašna, gospoda petrjajev, pa i ona, tako mlada, sunarodnica, udata za tog starca, škota, postao je jako uznemiren. na to, da će, kad ostane sam, morati da nađe neku ljubavnicu, na to, uopšte nije mislio kad je nađa odlazila. začudila ga je misao te potrebe. sećao se kako mu je nađa, tako lepa, govorila, pred svoj odlazak, da njihov rastanak, i njen odlazak, nije ništa drugo, nego besmislica. šta može dobro da se iz tog, njihovog, rastanka, iščauri? zar će njujork biti bolji za njih, nego london? marija petrovna uspela je, da ima, tamo, mali izlog ženskih šešira i butik nakita u holu velikog hotela, ali šta to znači? veliku zaradu? bezbrižnost života? sigurnost u starosti? koješta. kočeto ponavljala mu je ruski. ona će moći tome dodati, svojim radom, samo svoje lutke. eskime i igrače ruskog baleta. petrušku. nižinskog. zar će od toga moći da žive, zar ne bi bilo bolje ostati u londonu? imaju pred sobom još nekoliko godina ljubavi. starost ih još nije stigla. on nije star. ona ga voli. a kad starost dođe, sve se to menja. zar ne bi bilo bolje ostati sa babuškom, koja je dobra. sa čuvenom balerinom karšavinom?sa rusima, u londonu? i sa komitetom, ako to biti mora. zašto se toliko uplašio starosti? treba se pomiriti sa ljudskom sudbinom. rjepnin je onda ćutao. ćutao na sve to, pa bi onda i ona zaćutala. kad je bila uspostavila vezu sa tetkom i osetila da ima, za sobom, mariju petrovnu, kod koje je bila odrasla, nađa je, i pre odlaska iz londona već, bila mirnija. sve je manje mogla da razume, tu čudnu želju rjepninovu, tu tvrdoglavost tog čoveka, koji želi da ona ode od njega, da on ostane sam. sasvim sam. pristala je na to tek kad je osetila da je ta njegova misao, za nju, uvreda. nekom čudnom voljom, ona je, i u londonu, i sa četrdeset i tri godine, bila ista kao pre sedam godina u parizu. sem nekih, malih nesvestica, sad, za koje je rekla da je to sitnica, ona je bila kao da je deset godina mlada. on je bio navikao da ga ona sluša, kao nekog starijeg i pametnijeg brata. njen odlazak za njega bio je njen spas, a ona se, uoči odlaska, drsko kikotala i podsećala ga, da je njegov ded, sa svojom mladom ženom, i posle svoje šezdesete godine, imao, šest sinova. kad joj je prvi put, u onom kućerku, između ona dva hrasta, u mil hilu, bio, predložio samoubistvo, ona se, prvi put, bila prenerazila. bila je i suviše ohola, da pomisli, da je ta njegova misao, bežanje od nje, od njegovog braka, i želje da se otrese nje. ali, u sebi, prvi put je uvidela da treba, zaista, da ode. to joj otac, ni u najgoroj bedi, kao i njena braća, nikad, ne bi bili predložili. to je bilo prvi put da je, prema njemu, osetila nešto, kao ženski prezir. tih dana, javljao se rjepninu, jedino, bjelajev, koji mu kuka, kao da su oni i rjepnin stari poznanici. tvrdi da je krilov to učinio pod uticajem ludih misli, rjepninovih, o moskvi. medu ostalima, strada, sad, kaže, i novi sekretar komiteta, njegov prijatelj, sorokin. zna li šta je sorokin učinio? kad je čuo da je, on, rjepnin, oterao svoju ženu u ameriku, i on je oterao svoju, a pobegao sa ćerkom gospode peters, u irsku. hoće da se oženi, sa pegi. nije poslat u berlin, nego je morao da skine englesku uniformu. otišao je u irsku, gde leti, ali kao saobraćajac. to je sve, što je dobio od ser melkelma. sve je to maslo rjepninovo, koji je boljševik. bjelajev je spustio slušalicu, uz psovku. kad bi se rjepnin, uveče, vratio, u svoj novi, mali, stan, babuška, koja pre to nikad nije radila, sad, svako veče, po nekoliko puta, pita, je li bio u njenoj štali u dorkingu? je li video njene konje? a, isto tako i gospođa krilov mu se javlja, iz kornualije. a gospoda foi nudi mu, u ime komiteta besplatno letovanje, i ove godine, na okeanu. ostao je, kaže, sam. sad je bez žene. i komitet se, međutim, javlja rjepninu, nekoliko puta. pitaju da li je tačno da on odlazi u ameriku, zauvek, ili je tačno da ostaje u londonu? nude mu pomoć. novčanu, a preporuku, za bratski komitet u njujorku. nije pravo da ćerka princeze mirske šije lutke. samo zato, jer se udala za njega. džons, trener grafice panove, dolazi, međutim, rano ujutru, po njega. javljaju mu da ga džip grafice panove, čeka. kad je rjepnin sišao, čekao ga je taj riđi čovek, u čakširama za jahanje, a sa crnim, okruglim, melonom na glavi. kaže, da treba da ga odveze, da vidi štale grafice u njumarketu. da vidi konje babuškine, svog poslodavca. rjepnin onda silazi, seda, ćutke, do njega, u kola, da vidi šta sve babuška želi, i, ćuti, sve do njumarketa. progovorio je sa tim čovekom, svega dvetri reči. kod štala ledi lavinije, međutim, džonsa je dočekao čitav buljuk konjušara i džokeja. svi su ljubazni prema rjepninu. nasmejali su se, međutim, kad je nešto progovorio o trkama, ali njegovo ime, kažu, da izvini, ne bi mogli da izgovore, ni da im pet funti da. bila je, to jutro, u njumarketu, izmaglica. na vidiku, galopiralo je nekoliko konja, koje su jahali grumovi, još skoro deca, dečaci. mister džons je rjepnina upoznao sa nekoliko kobila, koje je štala spremala za trku. ništa se naročito nije desilo dopodne. u podne su ručali. ono malo, što je džons rekao, o štalama babuškinim, o konjima, i, o toj staroj dami, rjepninu je bilo dovoljno da nasluti, da džons zna mnogo o babuški, i, o njenim štalama, i, ždrebadima. džons je, onako uzgred, pomenuo nešto i o ruskim konjima, koje rođak babuške, ser melkelm, izgleda, misli da kupi. posle ručka, džons je rjepnina vratio u miklehem. nije bilo daleko, odatle, do letnjikovca grafice panove, na padinama boks hila. sve je bilo idilično, uokolo. drum je prolazio kraj starih, malih, kuća, pored rascvetalih bašta, a autobusi se pojavljuju iz zelenila i nestaju u zelenilu, kao i jedan mali voz, koji ide u dorking. gostionica, u čijem je komšiluku njegov stan, izgleda kao neka kuća seoskog popa, sa bašticom za pivo. prekoputa je veliki, kameniti, krst, i groblje. u groblju crkvica. a kraj nje odlazi, na breg, do babuške, divan drvored kestenova. sem petlova koji se, iz avlija, uokolo, dozivaju i kukuriču, i rakolja kokošaka, ne čuje se, iza kuće, ništa. velika je inače uokolo tišina. crkveni sat na tornju stoji. taj mali hotel, u stvari, nije bio hotel, ali je komšiluk, gdje je rjepnin smešten, bio, sav, u procvetalim voćkama. soba, na sprat, bila je mirna i čista, sa prozorčićima nad drumom koji je išao u dorking. na zidu te sobe, u kojoj je rjepnin spavao, bile su slike trkačkih konja i trka. a na stolu veliki svežanj cveća, u vazi. na stočiću, pored postelje, neko je, valjda meri zaboravila klupče vunice, a u klupčetu su bile zabodene duge igle. rjepnin je rekao džonsu da je mesto lepo i kuća čista. on misli i think, da će mirno spavati. pred vratima je imao stanicu autobusa, za kingston i london. posle nedeljudve dana, rjepnin je, u tom svom, novom, stanu, u tom malom mestu, u okolini londona, imao osećaj, da se, najzad, i on spasao, i, da stanuje lepo, i, da je našao svoj mir. šumovit predeo, procvetali kestenovi, seoska tišina, noću, proleće, zvezde na vedrom nebu, uspavali su ga. bio se pretvorio u konjušara babuške, ali je ostao knjaz. rano, ujutru, odlazio je, busom, koji mu je dolazio pred vrata, u dorking, u štale mister džonsa, a uveče se vraćao, na večeru, u baštu, gde su stanovnici iz okolnih kuća dolazili, na pivo. sedelo se na drvenim klupama, ili u travi. oči su se, u tom svetu, posle, zacaklile. par po par bi, zatim, odlazio. prvo bi se izmokrio, u nužniku, uz glasan smeh, a zatim bi svi otišli iz bašte, sa glasnim pozdravom. laku noć, dobru noć, good night. svima su to želeli koji su još ostali da piju. zatim bi radio odsvirao englesku himnu, a zatim ućutao. uokolo su se belele još samo procvale jabuke, čiji je cvet opao. rjepnin je bio primio prvu platu u dorkingu, a odlazio, sa džonsom, kolima, rano, u štalu. rjepnin, u stvari, nije bio još ni zaposlen. pratio je, kao mamlaz, tog trenera, koji, za njega, uopšte, i nije posla imao. knjaz se bio pretvorio u konjušara, i, katkad mu se činilo, da je živi leš, propao čovek, živoj trup. medutim, nije se osećao ponižen. taj život mu je bio prijatan, kao na nekom letovanju, u selu, u naberežnjaji. posao, koji je dobio, bio je da misli o kopitama, o ćudi, o naravi, kobila. džons mu je pričao, o džokeju, koji će jahati tu mladu, irsku kobilu. a sve te priče svršavale su se, ponavljanjem, da babuška ostaje tvrda na pari, i, pokušava nešto ludo. da pobedi, sa njenom kobilom, koja je još mlada, jako, i sa džokejom, koji je dobio dozvolu da jaši, tek u prošlom aprilu. sve bi se to, opet, svaki dan, svršilo zajedničkim ručkom sa ostalim konjušarima u njumarketu i igrom, koju je rjepnin poznavao. darts. već oko pet sati, posle podne, mogao je da se vrati u svoj stan. džonsu je bilo stalo, izgleda, samo do toga, da rjepnin nauči govor tih konjušara, kao da se među njima rodio, a popravljao je izgovor rjepninov, neumorno. a popravljao i rjepninovo odelo i obuću. tražio je, od njega, da bude odeven i da se ponaša, kao da se za konjušara rodio. ko zna zašto. za irsku kobilu, koju su pripremali za trku, pričao je rjepninu čitavu priču. babuška je bila rešila, tvrdoglavo, da učini sa njom jedan pokušaj. dopada joj se ta kobila, jako. imala je običaj daje poljubi u čelo.predskazivala joj je sjajnu budućnost. a htela je, sama, da je jaši, ako ne uspe na trkama. dok su spremali tu mladu kobilu za trku, babuška je, svaki dan, dolazila, da je vidi pri galopu. svako jutro. kad bi padala kiša, gacala je, u čizmama, po blatu. a kad ne pada kiša? džons se hvatao, svako jutro, za glavu. ona je pošašavila, kaže. ta irska kobila ima, istina, finu nogu, i lep start. juri, u početku trke, kao luda, ali neće izdržati. zaostaće na kraju. slaba je u sapima, ćudljiva, a katkad zbacuje jahača. ima ludi običaj, kad oseti vip, da legne i da se valja u travi. rjepnin je na sve to, ćutao. prvih dana, u svom novom stanu, budio se očaran prirodom, ticama, koje nije bio čuo, već davno. bio je vrlo učtiv prema meri i svojim domaćinima, a ta čudna, mlada žena, koja mu je donosila prvi čaj, ujutru, činila mu se, zaista, kao neka lepa glumica. bio je vrlo učtiv i prema njenom ocu i majci. svi su u toj gostioni, i u komšiluku, imali samo lepe reči, o tom strancu koji se kod njih nastanio. već posle četrnaest dana, sve se to izmenilo. rjepnin se budio, neispavan, namrgođen, a jedva je rekao, rečdve, meri, kad mu je donosila prvi čaj. desilo se, tih dana, i to, da je prošao kraj njenog oca, bez pozdrava, zagledan nekud, razrogačenih očiju, kao u nekom snu. nije više sedeo, posle večere, ni u bašti, gde se pilo pivo. kao da nekog traži u groblju, preko puta, svako je veče hodao, dugo, u aleji kestenova, duž groblja, i sedeo tamo, nemo. počelo se pričati o njemu, u komšiluku. rjepnin je sad bio zaposlen, a ipak nezaposlen. babuška, grafica panova, tražila ga je uzalud, nekoliko puta, da dođe na čaj, kod nje, na brdo. bio je tačan, revnosan, svako jutro, još samo pri treningu irske kobile, ali tako ćutljiv, osoran, da se džons pitao, šta mu je? već prvo pismo od njegove žene bilo ga je snuždilo. a drugo pismo iz amerike bilo ga je utuklo. iako se nađa trudila, očigledno, u pismu, da se ne tuži mnogo, ponavljala je, da nije sve zlato što se sija, ni u njujorku. marija petrovna ima, iznenada, mnogo više teškoća, u hotelu, nego pre. svi su vrlo ljubazni prema njoj. medutim, žele nešto novo. nakit se ruski plaća dobro, ali kupuje retko. ženski šeširi idu bolje, ali je taj posao mali i isplaćuje, tako reći, samo porezu. marija petrovna sumnjiči svoju prijateljicu, amerikanku, da želi, da je istisne iz tog posla u hotelu i da je nasledi. tetka mnogo puši. neverovatno mnogo. a vesela je samo kad o prošlosti pričaju. što se tiče, nje, nađe, njeni eskimi bili su omiljeni, ali su trajali kratko. obustavila je to. njene lutke ruskog baleta, međutim, postale su predmet razgovora, sa jednim filmskim magnatom, koji joj se i udvara. sve u svemu, pisala mu je nađa, bila je mnogo, mnogo, sretnija, tamo, u njihovoj sobi na sedmom spratu. iako se nada, da će je upotrebiti retko, kupila je, opet, jednu šivačicu. njen zvuk je uspavljuje. njena lampica svetli, tako lepo, u mraku. uživa da je ugleda kad se probudi noću. pod uticajem tog pisma, i očajanja, koje se opet javlja u rjepninu, kome se miris štala pričinjava, u nosu, i noću, i u snu, pa čak i na obali mora, koje je blizu, a kuda odlazi, sve ćešće, uveče. rjepnin je, posle tog pisma, postao sav mračan. u želji da se smiri, rešio je da, predveče, uvek, čita ponešto. pogled mu je bio pao na gomilu knjiga, koje je bio doselio, a koje još nije bio razmestio, jer nije imao kud. ležale su, na jednom stolu, pored umivaonika, i, na njima, kao na nekom brdu stajao je starinski čirak. kad je, jedno veče, počeo da prebira, među knjigama, pade mu u oči knjiga koju mu je ostavio, kod vratara, knjaz andrej. neka knjiga o sankt petersburgu. to jest o lenjingradu. sedeći u fotelji, pokrivši noge nekim škotskim pledom, koji je bio prostrt na postelji, rjepnin je uzeo da vidi tu knjigu koju je bio zaboravio nečitanu i bacio među ostale. na prvoj strani video je, običnu, prijateljsku, posvetu, pokrovskoga. nekoliko reči. kao što to biva, kad se čita, neispavan, zaogrnut, sa bosim nogama u domaćoj obući, uvijen, toplo, rjepnin poče da prelistava tu knjigu slika divnih, raznežen i tužan već od prvih stranica. devet stotina dana opsade mrmljao mu je pokojni barlov, u uvo. a izdržali su. pakao. tamo mu je, možda, još živa, i njegova stara mati. bio je pognuo glavu, kao da mu glava sama pada na tu knjigu. petrograd. rodivšisa iz tami vjekov i topi blat mrmljao je puškinove reči o toj varoši. počevši da prelistava taj poklon pokrovskog, tu knjigu, rjepnin, za trenut, zastade, na jednoj od prvih strana, kod slike petropavlovskog sabora. u prvi mah, taj vitki zvonik na crkvi, iznad četiri sprata, setio ga je sličnih, koje je video, i drugde, po zemljama severa, kud je sa ocem prolazio, u detinjstvu. međutim, odmah zatim, ta strašna vitkost zvonika, koji se kao koplje dizao prema nebu, poče da se pretvara u neku, neverovatnu rusku sliku, koja mu se činila, samo san. pored te slike, na kojoj je crkva bila u boji starog, ruskog zlata, plavilo se nebo, kao što je u italiji, i, bila je slika istog tog sabora nad vodom, u noći, koja je bila providna, kao što su, tih dana, ponoćnog sunca, bile noći, i u njegovom detinjstvu, i u njegovoj mladosti. u petersburgu. petropavlovsk se bio pretvorio na slici, u crnu siluetu, pod plavim nebom, a to se nebo, sa istim tim vitkim tornjem, koji se sad crnio na slici, videlo dvostruko, tumbe, u sasvim plavoj vodi. da, to su te noći, i sad, tamo, kao što su bile u njegovo doba. svetle, rumene, sa prozračnim sumrakom, koji je bio dan i ostaje dan, i u noći, i ponova se pretvara u dan. bljesk bezlunjiji kaže puškin. na idućim stranama ugledao je strašne i crne fotografije varoši, za vreme opsade, u strahoti rata. nevski prospekt godine 1942, pre šest godina. varoš mraka pod snegom. gomilice ljudi i žena, u crnini, u potrazi za hranom, ma kakvom hranom. mrtve, koji leže na kaldrmi, pod paljbom bombi. užasnut i tužan, prelistavajući stranice te knjige, sve brže, rjepnin se trgao, kao udaren u grudi. dah mu je zastao. čuo je smeh pokojnog barlova, kad je ugledao sliku aničkovog mosta, preko kojeg je prelazio, nekad, skoro svaki dan, u kolima, i peške. stara, raskošna, gvozdena, ograda na mostu, opet je bila tu. obnovljene su bile i skulpture klodta, večni ukrotitelji konja koji se propinju na celom svetu. a malo dalje video je i aničkov dvorac. dah mu je bio zastao. tu , preko puta, iza drveća, bila je kuća njegovoga dede, koji je, i posle šezdesete, sa svojom mladom ženom, imao šest sinova. čuo je kako mu se neko smeje, u glavi. smejao mu se njegov pokojni drug barlov. vaš dom, knjaz šaputao mu je u uvo. vaš dom. knjigu koju mu je graf andreja, pre svog odlaska u pariz, bio ostavio, rjepnin je bio sasvim zaboravio, pri svojoj selidbi. sad, kad je tu knjigu, slučajno, našao, nije ni sanjao, da će ona biti njegova sudbina u londonu. kad je u toj knjizi, na slici, ugledao aničkov dvor i kuću svog dede, prekoputa, skočio je da nađe uveličavajuće staklo, koje je upotrebljavao u svom prvom podrumu u londonu, kad je pregledao potpise engleskinja, na čekovima, u radnji lahira. potpisivale su se nečitko. da, tu, na slici u knjizi, bila je njihova kuća. to su bili isti prozori, veliki prozori, dvanaest prozora, na prvom spratu. u okruglom, uveličavajućem staklu, lako ih je prepoznao. ta kuća njegovog dede bila je u stvari blizanac. dve kuće, sa dva, sasvim slična, ulaza. raskošna, ali kao srasla. pitao se samo koji je bio njihov ulaz? bili su sasvim slični, i, on nije bio više, siguran, koji je bio njihov. iako je tu, u ekipažu, hiljadu puta, ulazio. bilo je neverovatno. čelo mu se bilo oznojilo. red visokog, zelenog, drveća, duž vode, zaklanjao mu je vid. ulazio je, na njihov ulaz, tu, bezbroj puta, u detinjstvu, a eto, sad, stajao je, sa uveličavajućim stakletom u ruci, i nije više bio siguran, na koja je to vrata ulazio. jedna vrata bila su njegova, ali se pitao, na toj slici, zbunjen, koja su? činilo mu se da se, kroz staklo, vratio u petrograd i da stoji, tamo, pred tom kućom, i, da se pita, na koja je tu vrata ulazio i izlazio. u prvi mah, i posle više od četrdeset godina, bio je sasvim siguran, da su, to, desna, vrata, i, da ih je poznao. medutim, u idućem trenutku, činila mu se leva. da je stajao, tamo, ne bi bio znao reći, sigurno, koja su. osećao se kao da je, i on, u tom stakletu. vrata su bila slična, kao blizanci, i, on ih je bio zaboravio bar mu se tako činilo. preneražen, počeo je da se osvrće, kao da je neko, u toj gostionici preko puta groblja, kod stanice autobusa, mogao da mu, to, kaže. kao posle nekog udarca u grudi, rjepnin je stajao nemoćan, sa tom knjigom u ruci, prišavši prozorčetu u toj sobi, a zatim je klonuo u fotelju, jer mu se mutilo u mozgu. nemoguće je, nemoguće, mrmljao je u sebi, da je to zaboravio. sećao se te kuće, na slici, cele, tako jasne. ispred tih vrata stajao je očev ekipaž. toliko, toliko puta, i čekao, na njega. danju, pa i noću. sećao se da je svog napitog druga, barlova, dovodio na spavanje kod sebe. sad je stajao pod tim prozorima, kao da u tu kuću treba da uđe, kroz to, uveličavajuće, staklo, što je, razume se, nemoguće, kraj sveg napretka čovečanstva. gledao je tu sliku dedine kuće, dugo, u uveličavajućem stakletu. nehotice, kao da traži neku drugu sliku u svom sećanju, na varoš, u kojoj je bio odrastao, počeo je da lista, sve brže, tu knjigu koju mu je knjaz andrej bio ostavio. prelistao je dvetri strane i ugledao, na poslednjoj, sliku krstarice baltičke flote, auroru, čiji su topovi oglasili kraj ruskog carstva. bio je dugo zagledan u tu sliku. imao je suze u očima. neko mu je kucao na vrata, u tom trenutku. meri, nasmejana i koketna, donosila mu je večernji čaj i otvarala vrata, širom, ali je zastala. rjepnin je bio, tako reći, polugo, u razdrljenom halatu, i, klonuo u fotelju, a u ruci je držao uveličavajuće staklo. iako je meri, tog dana, bila odevena, u naročitu, domaću, haljinu, koja je ostavljala, mnogo štošta, od njenog tela, vidno, on je bio zagledan u nju tako čudno. umalo nije uzviknula. zavaljen u, fotelju, bio je bled, razbarušen, nepomičan, i, učinilo joj se, trenutno, kao da je mrtav. bila je zastala. tek kad je čula njegov glas, da joj kaže, mirno, da ostavi čaj na stolu, meri se okrete da, što pre, napusti sobu. bila je lepa pojava, tako obučena, to jest neobučena, ali je nestala, brzo. rjepnin je bio golih nogu, do iznad kolena, i, ona se bila zbunila. halat mu je sa kolena bio spao. što je, tu mladu koketnu ženu, porazilo, bilo je da je primetila suze u očima rjepnina. ljudi u engleskoj ne plaču. bila je toliko zbunjena, da je jedva našla kvaku na vratima, u brzini, da bi što pre izišla. tek sutradan, rjepnin se smirio, u kupatilu, i otišao u dorking, na posao. nesiguran u hodu, umoran, kao da se, iznenada, razboleo, izvinjavao se džonsu. džons mu je ponudio da se vrati, ako se ne oseća dobro, ali je rjepnin to odbio. pratio je džonsa, kao senka, dok je trener pripremao irsku kobilu. zatim su, dugo, do podne, u njumarketu, posmatrali galop te irske kobile koju je, izabrani džokej, još skoro dečko, jahao. džons je začuđeno posmatrao rjepnina. rjepnin bi se, s vremena na vreme, osmehnuo, a kao iz nekog sna, na javi, budio. a zatim ravnodušno slušao džonsa, koji mu je tumačio trku, za koju spremaju tu životinju. tumačio mu je, i, dužinu staze, i taktiku jahanja, kao i listu predaka, te kobile. rjepnin je, međutim, ćutao. katkad bi rekao po neku reč, posmatrajući životinju, a zatim bi, opet, pognuo glavu i sedeo, kao da sanja, budan. njegovo je mišljenje bilo, daje suviše mlada. kobila je ostala tog dana u njumarketu. kad su se vratili, rjepnina je očekivalo naređenje babuškino, da se javi, odmah, i dođe u njenu kuću. neka ga džons dovede. trener ga je onda odvezao na brdo. džons nije znao zašto rjepnina zovu. rjepnina su, to posle podne, kod babuške odveli, opet, na sprat, ali ne u biblioteku, nego u neku zimsku baštu, koja je, sva, bila u egzotičnom cveću. ostavljen je da pričeka, na jednoj klupi od tropske trske. kad mu je dosadilo da sedi, stao je, u vrata koja su vodila na terasu. video je babušku, kako, obučena u neku laku indijsku haljinu, naslonjena na ogradu, iza jednog žbuna, krišom, osmatra nešto ispod terase u zelenilu. kroz retku, veliku, mramornu ogradu, rjepnin je opazio, dva mlada čoveka koji su se sunčali. jedan je bio sasvim go, u naslonjači od trske, dok je drugi, okrenut leđima rjepninu, stajao i pušio. sunce ih je obasjavalo. rjepnin je, začuđen, prepoznao, u golom mladiću, opet onog lepotana, koji je bio onaj mladić, koji se onako drsko počeo da udvara nađi, na vikendu kod parkovih, u ričmondu. zaklonjena žbunom, na terasi, napolju, babuška ih je krišom mogla da posmatra, dole. bila je okrenuta leđima rjepninu. kao da se opekao, rjepnin se trže i vrati, brzo, na klupu u zimskoj bašti. imao je čudan osmeh na licu. čuo je bio da je babuška bila prešla sedamdesetu godinu. ona se pojavila u zimskoj bašti, pred njim, tek posle dobrih četvrt sata. nije, ni slutila šta je rjepnin video, i, kako je nju video, i, kako je video šta je ona videla. nije znao šta da misli o njoj. učinila mu se mlađa, obasjana suncem, dok je ulazila, u lakoj indijskoj sari. čvrsta koraka, i brza, u njenim, indijskim, raskošnim, sandalama, na bosim nogama. ta stara engleskinja mora imati čudne uspomene, sa svojih, ili parkovih, plantaža, na ostrvu silon? dok je staru damu ljubio u ruku, ona mu se dostojanstveno smeškala. visoka, koštunjava, dugih žilavih, ruku i uvela lica, ona je bila, očigledno, dobro raspoložena. bila je smešna. njene ukočene, bledoplave, oči, imale su, i sad, neki strašan, bledoplavi, sjaj. sela je. ponudila ga je da sedne. hoće da čuje, kaže, u predvečerje, trke, njegovo mišljenje, o toj mladoj, irskoj kobili, koju je platila skupo i, na koju je utrošila mnogo. džons, reče, misli da nije za trku dve hiljade gvineja. ona misli da će sve zavisiti od njene sreće. rekla je. as luck would have it.. pitanje je, kaže džons, da li će izdržati do kraja? on predlaže, da je jaši armstrong, njegov prijatelj, među, džokejima, koji je, istina, zašao u godine, ali ima veliko iskustvo. čuvaće je za finiš. čujem da ste bili stalno sa džonsonom. svi o vama govore lepo. zvala sam vas, da mi kažete, šta vi mislite? čujem da ste vi za onog, drugog džokeja, koji je, tako reći, još dečko. ja, za vas, imam drugi posao, ali bih htela da čujem i vaše mišljenje. rjepnin joj onda reče da, on, iako je, u mil hilu, za nuždu, bio učitelj jahanja, ne zna, o konjima, mnogo. ne više, nego što su znali artiljerijski, oficiri, u rusiji. to je malo. međutim, kad ga pitaju, njegov je običaj da kaže šta misli. on misli i think da je treba pustiti, da trči od početka trke, kako hoće, pa i ludo. ta gospođica iz irske vrlo je brza. on bi je pustio da trči, kako hoće, od početka. ako je ne puste, među prve u grupi, odmah, izgubiće. babuška se osmehivala. ne slaže se, reče, ni ona, sa džonsom. slaže se, kaže, sa njim. hvala. čula je da se preselio. treba da bude strpljiv, imaju za njega nešto drugo u vidu. na moru. na baltiku. čuće kad se ser melkelm vrati. treba da bude strpljiv. čula je da se, nikako, ne slaže, sa svojim sunarodnicima u londonu. sa komitetom. to nije dobro. zašto? odgovor na to, reče rjepnin, vrlo je jednostavan. godinama, on je bio činovnik crvenog krsta. gledao je nesreću i slušao vapaj oficira i vojnika ruskih, koji su, kao i on, izišli sa krima. osramoćeni, bedni, prosjaci, u svim zemljama evrope. smatrao je da je, sad, glavno pitanje. kako spasavati, utešiti, sav taj svet? naći, za njih, zaposlenje, zaradu, utehu. izumiru. godine prolaze brzo. komitet smatra da je glavno nastaviti rat, protiv onih, u moskvi. on ne. zašto ne? zato što je mir. ne treba nastaviti tragediju tih vojnika i oficira, koji su izišli iz rusije. oko dva miliona rusa. milion rusa umrlo je, u velikoj bedi, za ovih trideset godina, zbog tih komiteta, i, njihove pameti, u tuđini. umrli su u očaju i suzama. nisu rusiju, pa ni svoje porodice, ni decu, nikad više, ni videli. niti će ih videti. ovaj, prošli rat, sve je to, uostalom, izmenio. sve se menja na svetu. sva crvena u licu, grafica panova mu onda, ruski, reče da, valjda tek neće da misli, da treba pustiti, da boljševici reče. the bolshies zadrže rusiju i vladaju rusijom? da nije bilo ruske emigracije, imao je običaj njen pokojni muž da ponavlja, da nije bilo ruske, carske, vojske, crveni bi bili provalili, preko ruskih granica, svud, u evropu. ušli bi bili i u pariz. besmrtna je slava ruske emigracije, da, do toga, nije došlo. babuška je govorila jetko. ruski. rjepnin se osmehivao podrugljivo. može biti, reče tiše, ali mora se priznati da bi to, možda, bilo, bolje, za ruse i rusiju? on je rus. babuška ga je gledala zaprepašćeno. to je strašno, reče, što je rekao. awfull. on je lud. rjepnin se onda nasmeja. ne bi bilo, posle svega što je doživeo, čuo, video, čudo. on je rus. prvo je, evropa, očekivala, u prvom svetskom ratu, da saveznici, pomoću rusije, pobede nemačku. da sačuvaju cara i rusko carstvo. a kad u tom nisu uspeli, onda su hteli da, milioni rusa, beli, savezničkom pomoću, unište novu rusiju. još čudnije je bilo, to, što se, u prošlom ratu, dogodilo. očekivalo se da milioni nemaca unište tu, novu, rusiju. a kad se, ni to, nije desilo, njeni bivši saveznici, sad, opet, očekuju, od rusa, isto. opet to. to nije tačno. sve se čini da se, bar oni, koji su bili na našoj strani, spasu. milioni se troše na vas, ruse. rjepnin je bio prebledeo. može biti. samo je teško poverovati u ljubav za emigrante, ledi danken reče, iznenada, njeno englesko ime, kad pukovnici poljske, sad, čiste posude u hotelu dorčester, u londonu. svojim sam očima to video. a ona, možda, ne zna, da, jedan njegov sunarodnik, anglofil, jedan od najčuvenijih finansijera ruskog carstva, sada služi, kao čuvar opštinskog nužnika, u varoši ekseter. mogu vam doneti novine, sa suđenja tom čoveku. da, ledi danken. kao čuvar opštinskog nužnika, u ekseteru. babuška je bila odskočila sa stolice. to je nemoguće. nemoguće. sve se čini, što je god moguće, za njih. za ruse. za emigrante. ona se i sama oseća ruskinja, u londonu. rjepnin se bio trgao. što se njega tiče, reče tiše, stojeći pred njom, on joj je mnogo zahvalan. spasao je svoju ženu, koja je otišla svojoj tetki, u ameriku. a što se njega tiče njemu je sad lepo, u tom malom, idiličnom mestu. babuška, sva crvena u licu, do ušiju, rekla mu je, da je krajnje vreme, da misli na svoju ženu, i, pazi, šta govori. čim se njen rođak bude vratio, za njega se sprema, jedno drugo, vrlo lepo, mesto, zaposlenje, na jednom brodu. nije mu pružila na rastanku ruku. posle te posete kod ledi danken, pravo ime babuške rjepnin je bio siguran da, kod nje, neće biti dugo, čak ni konjušar. bila mu je okrenula leđa sva crvena u licu. do ušiju. što je bilo najluđe u toj prepirci, rjepnin je bio gotov da se zakune, da sve to, što je babuški rekao, nije, uopšte, hteo, da kaže. da to nije ni rekao. nego pokojni barlov. on ga je čuo, da, tako, iz njegovog trbuha govori. izgleda čak da je to, barlovu, činilo naročito zadovoljstvo. on, rjepnin, čudio se samo tome da, tako često, primećuje u londonu, da se nalazi u nekoj čudnoj zemlji, u nekoj zemlji gulivera, u kojoj stranci ne govore kako misle, već kako njihovi dragi pokojnici misle. otkud to u engleskoj? otkud toliki pokojnici, milioni pokojnika, koji u engleskoj govore i šapuću? kad ga je sekretarica babuške, posle tog razgovora sa babuškom, to jest sa ledi lavinijom danken, ispratila, ćutke, rjepnin je, iz te kuće otišao pognute glave. batler ga je izveo i propustio, u prizemlju, na vrata za poslugu. kad se opet našao pred kućom, u parku, među šumama na padinama boks hila, rjepnin je rešio da ode do stanice zelenih busova u blizini železničke stanice. do busa, koji vozi u kingston, i dalje u london. rešio se da ode u london i tamo provede veče, u nekom, malom, bioskopu. da zaboravi babušku. bio je svestan toga da je izmrmljao, ono, što, pred tom ženom, nije trebao da kaže. čemu to? koračao je šumskim putem, sa brda, u hladovini, kao da je bio u poseti nekoj staroj veštici, u nekoj dečijoj bajci, koja je zarobila lepog dečaka koji je izgubio put u šumi. začudo, otkad je zašao u šumu, a znao da će izgubiti, opet, radno mesto, osećao se kao da to više nije on, koji je bio kod babuške, nego neki prosjak koji je ostario. starac, koji prolazi kroz šumu kao da se tu rodio, a zaboravio svaki put i puteljak, svaki hrast i svaki žbun. išao je do najbliže stanice zelenog busa, zamišljen. kad je stigao na drum, dole, bus za kingston je baš polazio. popeo se. a čemu se najviše čudio, bilo je, to, kako taj bus, i on, prolaze, zatim kraj groblja i stanice, u seocetu miklehem, gde on sad još ima stan, u koji, eto, neće ni da svrati. prolazi kao da, tu, niti sad stanuje, niti je kad stanovao, niti će ikad stanovati. ali, za sve što je babuški rekao nije se, nimalo, kajao. ma koliko to bilo neverovatno, kao sve što se događa u dečijim bajkama, on je čak osećao, sebe, uvređenim, onim, što je babuška rekla njemu. a, što se njega tiče, njemu se činilo da je ono, što je on njoj rekao, ni deseti deo onoga, što je trebalo reći. začudo, pošao je u london, sad, vrlo rado. osećao se tuđ, ne u londonu, nego u tom malom, idiličnom seocetu, a imao je želju da se opet vrati u london. zeleni bus je, međutim, uskoro, stigao u ulice, i prolazio ulicama kingstona, a zatim u predgrađe londona koje je rjepnin znao. uskoro je stigao i u ulice čelzija, koje je rjepnin, iz doba rata, još bolje znao. kad se približio čelziju, rjepnin se seti kao da je, tu, kod kuće. za vreme rata, godinama je tu stanovao. bio je iznenađen kad se setio, da je trebao, da javi, odmah, džonsu, da babuška želi, da ga vidi što pre, i, da bi on, međutim, trebao da pošalje nađi pismo. ona je bila daleko. preko okeana. pa ipak je ostala, sa njim, u nekoj sudbinskoj, iako ne više u ljubavnoj, vezi. osećao je, sa uživanjem, da mu sad, kao ona više nije tu, sa njim, u londonu, baš ništa ne mogu. ni london, ni babuška, ni svi ti koje je u kornualiji, upoznao, a koji se i sad vrte oko njega, kao da su se dogovorili, da ga nikud, iz svog kruga, ne puštaju, kao da se u miša u mišolovci pretvorio. babuška će ga, sad, otpustiti, sasvim sigurno. opet će ostati na ulici, ali mu ništa više, ni ona, ni drugi, ne mogu. nađu je spasao. neće ona završiti u oluku, u londonu, kao pogrbljena starica. imao je, pri toj pomisli, neko čudno zadovoljstvo, kao da je, i sad, drži, kao neko dete, u zagrljaju, iako je daleko. kraj njega, u busu, sedela je neka mlada engleskinja, sa detetom. devojčicom, kojoj je moglo biti, valjda, pet godina. spremali su se da siđu. posle zalaska sunca, počela je da pada, sitna, kiša. mati devojčeta poče da oblači ćerkici, kaputić, za kišu, od celofana, koji je bio plav. devojčica je međutim stajala mirno, zagledana u rjepnina. a on, kao svi ljudi, na pragu starosti, posmatrao je dete vrlo rado. video je kako prsti materini zakopčavaju kaputić detetu, oko vrata, brzo i pažljivo. dok su se oni spremali da priđu izlazu iz autobusa, u mozgu rjepninovom javila se misao, i pitanje, gde je to, takvo, zakopčavanje, već video? bio je uznemiren. to zakopčavanje okovratnika, odnekuda je bilo poznato za njega, bilo mu je blisko. imalo je, sa njim, neku vezu. napregnuto pamćenje setilo ga je, iznenada, smešno, nađe. iako je, kao i drugi muževi, koji imaju lepu ženu, u magnovenju tog sećanja, video nađu, kakva je bila, poslednjih dana pre odlaska, gola, u njegovom zagrljaju, nije bilo, to, ono, čega se sad, snužden, seća. nije, to, bio najveći trenutak njene ljubavi, pri odlasku, nego nešto, što već godinama nije imalo nikakve veze, sa njenim telom, sa burnim noćima i njenom golišavošću. nego je to bio neki smešan, i nežan, pokret njegove žene, kad on, ujutru, odlazi. da priđe, svako jutro, da mu zakopča kaput, letnji, ili zimski, pa ga, zagledana u njega, sa osmehom na licu, zakopčava oko vrata. postiđen, komično, video je sad, u sećanju, tu ženu, koja je bila otišla preko okeana, daleko, kao da ima njene ruke, oko vrata. nijedna žena u životu tog rusa, čak ni u doba njegove rane mladosti, u sanktpetersburgu, posle ludih, bestidnih, ljubavnih, noći, nije, nikad, imala taj pokret, pri rastanku. bar se on toga nije sećao. neko vreme, taj gest mu se činio smešan, i kod njegove žene, a posle nekoliko godina, u braku, bio mu je čak i dosadan. poslednjih godina, dok su živeli u emigraciji, u parizu i londonu, teško i bedno, taj gest ga je, kad mu je život bio težak, do srži potresao. i nehotice, počeo je da čeka, pri rastanku u vratima, na to, kao da, posle toga, ne može ništa zlo da ga snađe, napolju, kad iziđe iz kuće, u svet. nađa bi ućutala, pri tome, i on je pokušao i da je odvikne od toga. govorio joj je podrugljivo, da je to, valjda, pozdrav mlade žene, čoveku, koji je na pragu starosti, i, nije više u ljubavi, ono, što je bio. nije deda koji je, i posle šezdesete, šest sinova imao. pokušao je da ode, pre nego što bi uspela da, to, uradi, i žurio, da iziđe, pa bi izišao praćen samo svojom senkom. ne bi zakopčao okovratnik, ni zimi. dešavalo mu se, međutim, i to, kad bi izišao bez tog njenog pokreta ruku, da se, kao uplaši, i, da se vrati, nehotice, u kuću. rekao bi, da je nešto zaboravio. uzeo bi neke novine, papire, ili knjigu, sa svog stola, kao da je to, ono što je zaboravio, i, kao da je, to, ono, što mu je trebalo. taj njen pokret ruku mu je,onda, postao, još više, kao neki smisao života, sa njom, i, za sve, što ga je, tog dana, u životu čekalo, pa i za sve, što se među njima, i u zagrljajima, i u ljubavi, zbivalo. jedini smisao. a sad ga je, eto, video, prosto, u rukama jedne žene koja zakopčava svom detetu kaputić oko vrata, pre nego što će, u kišu, iz autobusa da iziđu. isti pokret ruku kao njegove žene. šta li je to značilo? on nije dete. nađa nije njegova mati. ona je njegova žena. pomislio je, valjda je to činila, zato, što nisu imali dece? tog dana on je, onda, u londonu, otišao opet, na svoje omiljeno mesto, na podzemnu stanicu kod crkve svetog pavla. iako se, u sebi, pitao, otkud, to, da se on oseća, kao kod kuće, baš tu. da bi tu misao, valjda, zabašurio, setio se glavne pošte. treba da javi džonsu da babuška želi da ga vidi. a setio se i, da bi, tu, na pošti, mogao da napiše, i pošalje, nađi, pismo. ono što je pri tome bilo čudno, primetio je koliko je radostan, već posle veli nekoliko dana rastanka od londona, da se, opet, nalazi u londonu. otkud to? rešio se da se vrati u ono malo mesto, na drumu za dorking, što docnije. želeo je da bude, nekoliko sati, sa londonom, nasamo. imao je stalno, tog dana, tu želju. pri pomisli, da, sad, mora da živi van londona, postao je, lutajući ulicama, to veče, sentimentalan. london i nađa bili su mu, sad, postali, kao vezani jedno za drugo. žalio je svoju ženu, koju je bio udaljio od sebe, a london mu je postao bliži, srcu. sa glavne pošte javio se, telefonom, džonsu, a na jednom pultu napisao je, na nekim papirićima, nađi, pismo. nije znao, zatim, kuda će, i, prolazio je ulicama, pognute glave, kao sanjiv. kao oni koji nemaju kuće. kao oni, a tih je mnogo, koji ujutru, dolaze u london, na rad, a uveče odlaze u okolinu, i, daleka predgrađa londona, na spavanje. da, zaspi, negde, gde stanuju, celog svog života. ti, osim tog dolaska, ujutru, i odlaska predveče, i nemaju nikakve druge veze sa tom, ogromnom varošinom. vide je samo, tako, u prolazu, sa stanice, i, na stanicu. kad je, slučajno, stigao na temzu, koja nije bila daleko, duž čijih je šetališta bio uobičajio, godinama, da hoda sagledao je, preko temze, drugu obalu. sve što je video, činilo mu se, sad, kad je bio sam, prazna, slika, mrtvilo, i ništa više. znao je da, je, tu, nizvodno i uzvodno, i pre sto godina još, bio jedan drugi svet i bilo živo kao u veneciji. barke, čamci, olupine, hiljadu, dve, tri, plovile su onda, kao nekim širokim putem, tu, kojim se ulazi i izlazi u tu varoš i iz te varoši. to je bio, stolećima, i glavni put, za prolaz kroz london, glavna ulica za ljude, za gomile stanovnika varoši, pa i za strance. sve je to bilo, sad, stalo. velike kućerine, od cigalja, i stovarišta, većinom pivare, sa četiri, pet, spratova, stajale su nemo, kao da su prazne. gvozdene dizalice, nepomični šlepovi, sa sidrom, i lancima, i užadima, na palubi, sve je to bilo nepomično na vodi. redovi prozora koji mu se učiniše, preko vode, beskrajni, bili su zakucani daskama. poneki, dugi, čamac, bio je izvučen iz vode, na suvo. bilo je ne samo barki, čamaca, i šlepova, nepomičnih, nego i velikih brodova, ukotvljenih, i privezanih, duž obale. a kao što su, i te zgrade, i stovarišta, i njihove dizalice, strčale, uvis, svojim nepomičnim čekrcima, i brodovi su stajali nepomično, u vodi, svojim ogromnim telom teretnjaka, i visokim dimnjacima, bez dima. sve ga je to sećalo nađe. kakve veze je, to, imalo sa nađom? nikakve. da je počeo da viče, njeno ime, ni to ne bi obratilo na njega, ničiju, pažnju. čuli bi da neko doziva, nekoga, a pitali bi se. šta je to, zašto taj čovek viče? ništa više. nije, međutim, samo to ime, jedne žene, i cela ta žena, koja je bila, iz londona, posle dvadeset i šest godina života sa njim, otišla, nečujna. bila je tako brzo nestala, kao da nikad nije, ni bila, tu. ne samo ona, nego i spomenici, koji su, togode, značili sećanje na neke, vanredne, na neke nezaboravne, na neke značajne, svetske, događaje, ni to se više nije znalo. niti je iko pred njima zastajao, niti ih je u prolazu pogledao. kao i on, i drugi su prolaznici prolazili, duž temze. kraj egipatske sfinge, pored temze, kraj orla, na stubu spomenika, za mrtve, engleske, vazduhoplovce, pale u ratu. sve je to prolazilo, i pored rjepnina, zanemelo. sve je to bila prošlost. razlika je bila samo, u tome da je sve to, još, bilo vidno, tu, za njega, a njegova žena nije više bila, ni to. kad je jedan tegljač, sa ofarbanim dimnjakom, iz kojeg nije bilo dima, prolazio, vukući dva velika, prazna, šlepa, uzburkavši temzu, talasasto i zapenušano, rjepninu se to, čak, učinilo i smešno. a smešan i most tauera, do kojeg je bio stigao, a koji je znao još iz detinjstva, sa razglednica, kad mu je otac dolazio u london. dva, ogromna, tornja, dve ogromne, visoke, kule, stajale su, tu, u reci, a na njih su, sem mosta, nad rekom, bila privezana i dva prilaza, koji su visili na lancima. srednji deo mosta bio je baš uzdignut, udvoje, na pola, visoko, da bi jedan poveliki parobrod, mogao da prođe. u visini, međutim, iznad svega toga, dva vrha tih kula, bili su vezani, kao nekim pešačkim mostom, kao nekim ukrasom, besmislenim, za nekoga, ko, tamo, u visini, prolazi nekuda. kuda? nikuda. zar to nije bilo čudno, usred tolikog gvožda, tolikih stovarišta, tegljača, dizalica, brodova, taj most, u visini, nad mostom, ta veza, kao za nekog, retkog, usamljenika, kome to treba? rjepninu se učini najčudnija, najluđa, najlepša misao graditelja baš to. valjda da bi london imao šta da gleda i da se pita. čemu to? ali, da to vidi, samo london, a ne vidi onaj, ko ode iz londona. kao da je, još uvek, skupljač knjiga, za onu knjižaru, koju je bio napustio. rjepnin je išao, opet, u toj varoši, kao u nekom snu na javi, istim putem, do crkve svetog pavla, koju je ugledao, levo, u nekoj besmislenoj gomili, zgrada, krovova, manjih, većih, nad krivinama ulica. sve što je, kao i on, bilo živo, prirodno, potrebno, oko njega, sa saobraćajem na ulici, učini mu se, i tu, isto tako nemo, kao i sve što je bio video na vodi, i, preko vode. sve je bilo stalo. bio je seo na jednu klupu, kraj obale, da se odmori, i reši, gde da nešto večera? kraj sebe vide jednog uličnog čistača, koji je čistio prolaz i travu, tu, iza klupa. kolica za smeće, sa jednim, malim točkom, bila su prislonjena uz tu klupu. čistač je čistio oko klupe i nabadao bačene hartije i smeće, sa trave. čovek učtivo zamoli rjepnina da samo malo podigne nogu, ili da se skloni, sa klupe, za trenutak. izvinjavao mu se. smeta mu. samo minutdva. a dan je tako lep. sunce još sija. rjepnin mu reče da je to, u redu. on je i tako seo samo za trenutak, da se odmori, pa se diže, da ode. posle nekoliko koraka, na uglu ulice, u koju je zalazio, ugledao je nekog čistača obuće. čovek je sedeo na klupici, kao da su mu noge odsečene. a kad rjepnin zastade, kleče pred njim, uze četke u ruke. bio je nesporazum. zamišljen, rjepnin je bio zastao, na ćošku, ne zato, da mu čiste cipele, nego zato, da se reši, da li će desno, ili levo. u obe ulice sećao se da ima malih, jeftinih, restorana, gde ručava sitan svet poslužitelja i prodavačica iz okoline. i nehotice, međutim, kad je već čistač cipela klekao, on priđe, podiže nogu i stade sa nogom, na sanduče, nepomičan, kao da je, i on, neki spomenik. čistač je bio omanji čovek, debeljušan, u crnom kaputu koji, očigledno, nije bio krojen za njega. ruke su mu, začudo, bile bele, ali prsti i isprepucani nokti sasvim crni. uzimao je okrugle kutijice crne masti, poredane pored sandučeta, ispod noge rjepninove, kao da bira među kutijama, najlepšu. ruka bi mu, za trenut, ostala u vazduhu, nad kutijama, a zatim se stuštila, na jednu. katkad je, međutim, i tu, izabranu, kutiju, vratio, i, uzeo drugu. radio je svoj posao kao da je u nekom pozorištu, glumac. ćutke. rjepnin pomisli da mora biti njegovih godina. nije hteo ništa da ga pita. iako je bio lep, sunčan, dan, a kiša bila stala, rjepnin je primetio debeli, vuneni, pulover, na rukama čistača koji je klečao, sad, na asfaltu. kad je svršio svoj posao i primio novac, reče, da je dan lep i dodade. hvala. thank you. pri prvim koracima, odlazeći dalje, rjepnin je pomislio da bi, tako, mogao završiti i on u londonu, knjaz ruski. šta znači, uostalom, ta zajednica ljudi u londonu? nikad se dotle njih dvojica nisu bili videli. taj čistač i ne sanja, otkud je on došao, kako je dovde stigao, i, nikad ga više neće ni videti. ne, ne postoji nikakva zajednica ljudi. priča je to. postoji samoća čoveka. pošto je taj čistač radio svoj zanat, sagnut, pognute glave, sa kapom natučenom na čelo, ne bi ga znao ni opisati, već ni posle pedeset koraka kakav je u licu? ne bi ga, ni kad bi se sto puta, idućih dana, sreli, prepoznao. pa ipak, možda po puloveru koji mu viri iz rukava. po noktima crnim, ispod nokta. slabo je verovatno da će se još jednom videti. a ima, na hiljadu, takvih čistača obuće, u londonu. a osam miliona onih koji kraj njih prolaze i ne zastaju. kakva zajednica ljudi? odnekuda, rjepninu pade na pamet da, taj čovek, možda igra, na lutriji, na trkama, ili fudbalu? mogao bi u teoriji mogao bi, već sutra, da dobije tri miliona, na pulu. osam miliona stanovnika ima u varoši. jedan među njima može da dobije, tri miliona, na pulu. možda ima i ženu i decu. on, rjepnin, nema dece. šta bi radio kad bi, sutra, dobio na trkama, poveću sumu funti? da li bi otišao za ženom u ameriku? da li bi je molio, telefonski da se vrati? bi. osam miliona stanovnika u londonu. pedeset ih ima na ovom, britanskom ostrvu. dvesta u rusiji. četiristo u kini. dve milijarde četaka, kapa, crnog ispod noktiju, na svetu. koliko čistača? nikakve veze nema čovečanstvo i čistači. bio je gladan. želio je tog dana da pojede, nešto bolje, nego što čistači jedu, i, da ruča, negde, gde su jela topla. tu, negde, oko njegove, omiljene, podzemne, stanice, sa koje se često vraća kući, sećao se da ima jedan mali restoran, gde bi mogao da večera, a ne, kao kod kuće, iz kutije. restoran je bio, tu, blizu, iza doma londonskih obućara, koji je bio izgoreo pri bombardovanju. obućari, čistači, nisu tu večerali, ali su rjepninu bili, nekako, opet bliski u sećanju. kad je, međutim, pročitao, cenu na jelovniku koji je bio istaknut na vrata rešio se da, ipak, ode kući i sam spremi sebi, nešto, za jelo. vrativši se iz londona, tog dana, dockan, uveče, u ono malo mesto, u onaj mali stan, sa prozorčićima koji gledaju na stanicu autobusa i, preko puta, na groblje, rjepnin je, stalno, imao u glavi to čuđenje, gde sve nije stanovao sa nađom, posle odlaska iz rusije, i bekstva u evropu. posle toliko lutanja po svetu, eto, stigao je i u to malo mesto, u engleskoj, kud sasvim sigurno nije mislio, nikad, da dođe, da živi. pa i otuda će imati, kroz koji dan, da ode dalje. miklehem je bio čudno ime. džons mu je rekao da znači, malo mesto, mali hemlet, ali moglo je da znači, rekoše mu, i ono, što bi škoti rekli. veliku stražnjicu. mickleham. pre nego što će leći, rjepnin je bio čvrsto rešio, da ne čeka otpust od babuške, nego da ovoga puta otkaže, on. kad je legao, setio se knjige koju mu je knjaz andrej ostavio. severne venecije. a kad je, opet, uzeo tu knjigu da čita, knjiga mu se otvorila, tamo, gde je, već dan pre, gledao sliku krstarice aurore, koja je bila usidrena u nevi. nekom čudnom ljubavlju, taj caristički emigrant, posle lutanja po ulicama u londonu, sad je počeo da uživa u slikama u toj knjizi, pa da gleda, i taj ratni brod, sa nežnošću. bila je toliko čista i plava. njeni su topovi bili nemi. rjepnin ih je, kao neko dete jaganjce, da bi, zaspalo, sanjivo, brojao. kao da se zagledan, u tu sliku, tog starog, ratnog, broda, smirio, rjepnin je, to veče, rano zaspao i spavao do zore. probudio se dockan. doručak ga je već čekao na stolu. već posle doručka, kad je hteo da ode u dorking, na posao, javlja mu se trener babuškin, džons, i kaže, da nije potrebno da dolazi. nema za njega ništa. neka sačeka dalja naređenja babuške. biće nešto novo. posla će biti, za njega, opet, tek kad se ser melkelm vrati, i, sa njim, onaj drugi rus, kaunt rovski, ili kako se ono zvaše? cheerio. rjepnin, začuđen, nije ništa, odgovorio. uzeo je, opet, da zagleda knjigu, koju mu je graf andreja bio ostavio, a nad kojom je bio zaspao. a zatim, kao da je već dobio otpust, pripremao je svoj prtljag, za novu selidbu. kud, nije znao. pregledao je papire, iz banke, u kojoj je sav novac držao. hteo je, mirno, da napusti to malo, idilično selo. imao je, toliko, da će moći da živi još nekoliko meseci, u londonu. bio je radoznao, kad, kako, i zašto će mu biti otkazano? ali je bio čvrsto rešen, da otkaz primi, bez reči i da se naseli u londonu. u nekoj zabačenoj ulici, u kojoj dotle nikad nije, ni bio, u nekom od onih prenoćišta, kojih ima na hiljade, a koja se nude, u novinama, svako jutro, izdaju postelju, i doručak, pa ih tako i zovu. bed breakfast. sećao se kako je barlov, u parizu, neko vreme, bio zaposlen, i zarađivao svoj hleb nasušni, sa šetanjem rasklimatane ćerke, jednog bogatog udovca. šetao ju je u bulonjskoj šumi. dovezao bi ih šofer, na šetnju u šumu, i, ona mu je veselo pričala, tresući glavom i mumlajući, svaki dan, o svojoj ljubavi. zatim bi ućutala i ćutke bi se šetali. služba barlova bila je dobro plaćena, ali nije bila laka. morao je dobro da pazi, da se ona ne uputi, prema vodi. voda je privlačila to nesretno devojče. bila je pokušala, dva puta, da se davi. na letovanju, inače, bila je vrlo ljupka i detinjasta. katkad bi samo, ko zna zašto, stala, pogledala barlova u oči i doviknula svom pratiocu, u lice, ljutito. put, drolja. to je bio znak da gubi ravnotežu duha, i da joj živci nisu u redu, i, da barlova vidi kao žensku jednu svoju guvernantu, koju je imala godinama, a o kojoj je barlov bio načuo, svašta. iako mu je džons javio da ne dolazi, rjepnin je, ipak, otišao u dorking, u štale, i lunjao oko štala, sve do posle podne. džonsa nije bilo u dorkingu i niko rjepnina nije, ništa, pitao, niti oslovio. vratio se tek posle podne u mickleham i rešio da večera, u toj maloj gostioni, u čijem je komšiluku imao, stan. hteo je, to veče, da pripremi, sebe, za izlazak iz tog stana. činilo mu se da ga, čudno, služe, pri večeri, kao da je to neka milostinja. nisu mu, na sve, ni odgovarali, kao da ga, tobože, nisu čuli. iako je, nekoliko puta, bio rekao, da ne pije pivo, donosili su mu pivo. on ga nije pio, ali je pokušao da ga, posle plati. to nisu hteli. samo mu je,posle večere, meri, dolazila, kroz njegov, sporedni, ulaz, kad se spremao da legne i pitala, sa nekim, čudnim, osmehom, stidljivo, da li nije bolestan i treba li mu još nešto? činilo mu se da ga ona posmatra, kao da ga žali. pre nego što će zaspati, čitao je pisma iz amerike, koja su bila stigla, i ostavljena, za njega, na stolu. ni treće, ni četvrto, nađino pismo, iz amerike, nije bilo veselo. a lutala su. bila su otvarana na pošti, u dorkingu, kao i ranije. zatim, opet, zatvarana, zvanično. imali su o tome, na koverti, potvrdu. iz pisma svoje žene naslutio je da, ona, nije onako uzgred, napisala, da nije sve zlato, što se sija, ni u americi. mariji petrovnoj bio je dat otkaz, za njen butik ženskih šešira, u hotelu. a dato joj je na znanje, i to, da će morati, kad joj ugovor istekne, zatvoriti i njenu prodavnicu nakita. mnogo su se izvinjavali za to. marija petrovna imala je ugovor na deset godina, za svoju garsonjeru, a na pet godina, za stan koji je ustupila nađi. primila je, mirno, otkaz za butik šešira. za butik nakita, imala je ugovor, na još godinu dana. začudo, pisala mu je nađa kako je marija petrovna postala, neki hladan, ledeni čovek, ispod jedne, još uvek lepe, ženske spoljašnjosti. sve neprijatnosti prima mirno. njega, dodavala je u pismu nađa, francuski, očekuje sa velikom, pritajenom, radošću. dobiće i za njega ulazu ameriku, ali tek u oktobru. zaljubljena je u njega, sasvim sigurno, još uvek. što se nje tiče, dodala je nađa, sentimentalno, ona je uverena da će, kroz koji mesec, lepo zarađivati, samo strepi, da će, čekajući njega, umreti. iako je, posle rastanka sa ženom, rjepnin žalio svoju ženu, i, voleo je, čudno, iako su se bili razišli, to, što je, opet, pisala, o svojoj tetki, bilo je sve neveselije za rjepnina. bio je zbunjen. sećao se, i on, čudne, velike lepote marije petrovne, i u kerču i u parizu, ali uvek su bili odeljeni, različiti, pa zatim i ohladneli jedno prema drugom. sad se pojavila, opet, u njegovom životu, i čeka ga, na drugoj strani okeana, kao da nađa ne postoji. žena koja je napunila pedesetu? tetka njegove žene? koješta. pa pisma nađina, pomalo ljubomorna, doprinela su toj zbunjenosti rjepnina, koja je rasla. slutio je već da, ni u tom malom, selu, neće ostati na miru, kao da ga neko stalno goni. o svima onima, uostalom, koje je bio upoznao u kornualiji čuo je, tih dana, samo, sve lude, novosti. gospođa peters je, već posle mesec dana braka, vratila svoju ćerku, pegi, iz irske u london. sorokin je bio poslat u berlin. bio je opet u vojsci. gospodin petrjajev bio je stigao iz beča, iz piva. čir na vratu bjelajeva bio se izvrgao u zloću i bjelajev je ležao u bolnici. vrat mu je bio ukočen, a tri puta su ga sekli. gospođa krilov bila je otišla da ga posećuje svaki dan, u bolnici. međutim, gospođa krilov se, još uvek, raspitivala i za rjepnina. čak ga je i tražila, telefonom. rjepnin bi, kad bi mu to rekli, izišao na hodnik, gde mu je bio telefon, i prekidao vezu. najluđe je bilo to što je babuška rekla, džonsu, o grafu andreji, da je u rusiji. ništa više. tako. u rusiji. a parkovi su u parizu. njena sekretarica javila je rjepninu da je babuška, o nađi, u americi, dobila prve vesti. svima se dopada. sva ruska kolonija se, sa njom, i njenim lutkama, ponosi. najluđa je bila telefonada, od bjelajeva, koji se javio, posle opomene telefonske centrale, da vezu ne prekidaju. bjelajev, je, cerekajući se, glasno, pitao rjepnina, da li zna šta je novo? krilov nije u tveru, nego u apsu, u rusiji. udesio ga je sorokin. tako će proći svaki izdajica carstva, i, svaki ko pokuša da se vrati, među crvene u rusiju. rjepnin je posle svega toga bežao od telefona, kao od đavola. kao da ga ceo svet, kao nekog krivca, traži. došao bi iz londona, to jest tamošnjih bioskopa, svako veče, dockan, a nalazio, pri povratku, ipak, i dalje, na iglu nabodeni paketić telefonskih poruka, koje je primila i ostavila, na papirićima za njega, meri. ona mu je uveče dolazila da ga upozori na to. katkad bi satima šetao, pri povratku, sam samcit, u alejama kestenova i na padinama boks hila, samo da, što docnije, dođe kući. psi u komšiluku bi, kad bi se vratio, dugo lajali. u njegovom životu, međutim, nastavljali su se, idućih dana, još luđi događaji. džons je bio uspeo da, na trci, irsku kobilu, ipak, jaši, jedan njegov drugar, stariji džokej, iskusan, a ne onaj, koga je preporučivao rjepnin. ledi lavinija je i sama rešila, tako. irska gospođica je, međutim, izgubila trku za dve hiljade gvineja, i to onako, kako je rjepnin rekao, da će izgubiti, ako je štede za finiš. vodila je skoro do kraja, a posustala na kraju. iako je babuška, izgleda, bila bogata, posle te trke nije, ni njega, ni džonsa, htela, uopšte da vidi. rjepnin je onda zamolio da ga babuška primi. ona mu je poručila da se, kroz koji dan, trči kraljevska trka, askot royal ascot, i, da, nema, za njega vremena. rjepnin je onda počeo da se ponaša, kao da su svi oni, ludi. počeo je da odlazi, na trke, kao da nije konjušar ledi lavinije, u dorkingu, nego da, i on, ima svoje štale u njumarketu. počeo je bio i da se kladi. a što je bilo najluđe, i da dobija. njegovi pogoci, opet, nisu bili posledica poznavanja predaka konja koji su trčali, niti poznavanja njihovih, ranijih, uspeha, ni imena vlasnika, i životopisa džokeja, koji su ih jahali. on je, prosto, obilazio ogradu padoka, posmatrao konje i kobile, za trenutdva, i, označio pobednika, ili pobednicu, u sebi, kao da su mu namigivali. kad je počeo da dobija, ostavio je, u onoj knjizi o sanktpetersburgu, kod kuće, sto funti, da mu se nadu, ako sve izgubi, a rešio se, da, idući dan, sve ostalo što je dobio, i što je imao, kladi. u banci mu ostaje malo. veliki vašar darbija stvorio je, u njemu, neko čudno, praznično, raspoloženje. nije tako ružno biti kockar. stajao je, pred kladionicom u londonu, i doterao dotle, da je imao, uoči askota, skoro hiljadu funti. dan velike trke, u askotu, dočekao je rešen da, sve što ima, kladi. začudo, osećao se deset godina mladi, i snažan. neće on završiti, u londonu, u oluku, mrmljao je sebi, ruski. sve će te ružne doživljaje, za poslednje tri godine, u londonu, zaboraviti. dobiće mnogo novaca na trkama, sasvim sigurno. onoliko koliko bi bilo dosta, da, bar izvesno vreme, sve zaboravi i, bezbrižno živi. na dan kraljevske trke u askotu, probudio se, rano, i bio je čvrsto rešen, da, sve što ima, i što je dobio, kladi, pa šta bude. a da, kao uštedu, zadrži, kod kuće, za svaki slučaj, samo dvetri stotine funata. bio je duboko uveren, da će, kao neki napoleon, bitku sa svojom dosadašnjom nesrećom i sirotinjom, ovoga puta, dobiti. odlazeći u askot, bio je, tog dana sve do askota, veseo. neobično, čudno, veseo. treba imati svoju volju. rusi nemaju volju. treba imati čvrstu volju. kad je stigao u askot, obilazio je, dugo, oko padoka, ali je konja, na kojeg je hteo da kladi sve što je imao, brzo, izabrao. taj konj nije bio favorit, nego neki, visok, nemiran, vranac, koga su očekivali da može biti, tek treći, četvrti. rjepnin je, međutim, od prvog trenutka, kad je tog konja ugledao, rešio, da se na njega kladi, za pobedu. kad je stao u dug red ljudi, pred kladionicom, nešto ga je zadržalo i šaputalo mu, da ne pravi gluposti i da ne baca, na kocku, sve to, što je imao. zar nije bilo ludo, kladiti, sad, na jednu jedinu trku, sve to? kao da mu se i barlov u glavi smejao. hrabro napred. sve, knjaz, sve ili ništa. bio je rešen da se kladi na sve. dok je, međutim, prilazio kladionici, sve bliže, nešto mu je, stalno, mrmljalo, u uvo, da ne treba biti brzoplet. ako igra sto funti, i dobije, dosta će biti i to. idući, pognute glave, kroz veliku gomilu sveta, počeo je da traži telegraf. kad bude dobio, hteo je da pošalje, odmah, veseo telegram, nađi, čak u ameriku. nešto je, i dalje, kao neki dosadni bumbar, u ušima zujalo i mrmljalo, da nije u rusiji, da nije u petersburgu, da nije mlad, da nije pored sazonova, niti je njegov otac, sa benkendorfom, na tribini, da je, postao, golja, niko i ništa u londonu, koji ima jedno jedino, celo, odelo kakvo je edvard vii nosio. biće uskoro otpušten. to je sasvim sigurno. džons je kod babuške jači, a ona neće zaboraviti, šta je izbrbljao. vranac je, međutim, pred njegovim očima, poigravao. u novinama nije bio favorit. rjepnin je osećao da će taj vranac dobiti trku, i, da treba da se kladi na tog konja. sve što je imao. novo odelo na njemu bilo je već, malo, zgužvano, i, on se sećao, kakvo je nosio, pre više od trideset godina, kad je, uz sazonova, bio u londonu. na glavi je sad imao kapu, kakvu englezi nose, samo u polju, a u londonu, samo radnici. pa i ti, ne toliko, ugužvanu. gomila, oko padoka, ga je već bila opkolila. tek je sad primetio da, u tom moru raskošno odevenih žena i tih, visokih, šešira top hat, golubije boje, on izgleda kao neki nosač štapova, sa nekog golfskog igrališta, u nekom londonskom predgrađu. prolazila je kraljevska porodica, koju nije bio primetio. kraljica, princeza i dve dukese. svet je hrlio za njima, da ih vidi iz bliza. rjepnin nije bio primetio, kako ga, dva čoveka, dok se on gurao, u gomili, sve bliže telegrafu, prate, na dohvat ruke. prišao je kladionici. što je bliže bio kladionici, sve jače mu je, nešto, šaputalo, u mozgu, da nije probisvet, da ne sme toliki novac da metne na kocku. ako već hoće, posle toliko godina da, opet, počne, da se kocka, treba onda da se kladi na favorite, koji su označeni i predskazani, u novinama. to je sigurno. znaju favorite, u askotu, dobro. iznenađenja su retka. što je bio bliže kladionici, rjepnin je, sve manje, mislio na tog vranca, koji ga je, celog, bio zaneo, od prvog pogleda kad ga je ugledao, pa je rešio, da će, ipak, biti bolje, da ide na sigurno. treba da igra na dva favorita, ako hoće da bude siguran, ne za pobedu, nego za mesto. bio se trgao. benkendorf više nije bio ambasador u londonu, a on sa ocem i sa sazonovom nije bio više došao u london. sve je to lepo i krasno, ali je lova, na njega, išla, i onda, retko. vratio se, dakle, do kladionice, i stavio sav novac, na dva favorita, na mesto. kroz pola sata, kad je, opet, stajao na tribini, sve je bilo svršeno. taj vranac rjepninov došao je prvi. rjepnin je bio izgubio, sve, što je, sa sobom, bio doneo. kukavički. stajao je, dugo, umoran, posle toga čekajući da se gomila raziđe, i, da pode kući. otišao je do stanice busova. stajao je naslonjen na jedan ulični fenjer, koji se još nije bio upalio. imao je svoj podrugljivi osmeh na licu, jer je osećao neku veliku nepravdu. bio je izgubio na toj kladionici, mnogo. dugo je trajalo dok se rešio, da se vrati, u ono malo mesto, koje je imalo tako čudno ime. posle kraljevske trke askota svi su autobusi bili prepuni. gomile su se razilazile i vraćale u london, satima. automobili su milili, milili drumovima, kao neke gusenice, u zelenilu, šumama i travama. velike, i, bez kraja. rjepnin se vraćao okolišnim putevima, kroz to more kola sa nakinđurenim ženama i gospodom, na glavi sa visokim, tvrdim šeširima, golubije boje. bio je umoran. dan se svršavao zalaskom sunca. bio je, zaista, izgubio mnogo novaca, na trci, ali je, još strašniji, bio taj utisak, da on, nikako, nema sreće, i, da će završiti negdje u oluku. nema više benkendorfa u londonu. nema više sazonova. nema više rjepnina u rusiji. prolazeći okolišnim putevima, u autobusu, kroz predgrađa, i, kroz london, učinilo mu se kao da drema, i čuje, kako mu točkovi, stalno, ponavljaju, sa podsmehom. how do you do. zašto je bio kukavica, zašto nije igrao, sve, na vranca, kojeg je bio izabrao? zar nije više knjaz, ruski? koješta. gde? u londonu ? koješta. u londonu je niko i ništa. slava bogu. niko i ništa. tih, poslednjih, dana njegovog boravka, u tom malom mestu, na drumu u dorking, rjepnin se bio smirio, jer se više ničem dobrom, u londonu, nije nadao. kad se to zna, i uvidi, i to je, nešto. ne očekuje se više ništa dobro, ali ni zlo. čeka se prosto svoj kraj. svraćao je u štale babuškine u dorkingu kao da je neki gost, a ne konjušar u njenoj kući. a na brdo, kod nje, niti je tražio da ide, na čaj, niti je išao. konjušnice i štale ledi danken išao je da gleda kao da su u nekoj drugoj zemlji, u nekom drugom svetu, u nekom drugom, a ne u njegovom životu. očekivao je da se vrati gorostasni škot, od koga je sve to, što se događalo, zavisilo, a koji je imao plantaže na ostrvu silon. rjepninu je sve bilo dosadilo, pa i ostrvo silon. kad bi se on, i džons, sreli, promrmljali bi nešto i prošli jedan kraj drugog. neki novi grumovi, skoro još deca, pitali su, kad bi ugledali rjepnina u štalama, čak i. koje to? zašto su te štale, i kobile, ipak, toliko privlačile tog rusa? pa zato, što su ličile na neki, mali dvorac, neke francuske markize iz osamnaestog veka, koji je, neki ludi rus, u doba petra velikog, u rusiji, zidao za sebe. rjepnin je te štale gledao i mislio na svoju sobu. centralna zgrada, tih štala, imala je dugačka krila, desno i levo, a štale dvoja zazidana vrata i po pet, okruglih prozora, desno i levo. pored glavnog ulaza, koji je bio zazidan, iznad njega je, i desno i levo, pod krovom bilo šest dimnjaka, i, po dve mansarde sa francuskim prozorima, kao skinutim sa neke kuće lakeja, u versalju. desno i levo od te središne zgrade, bila su dva krila zgrade sa prozorima i sobama, u prizemlju. iza kuće, bila je gusta, zelena šuma. a ispred kuće, zeleni travnjak, ukrašen žbunjem, koje je bilo šišano, okruglo, kao da se žbun može pretvoriti u glob, to jest globus u travu. u prilazu tim štalama, bila je, u jednom bazenu, u formi ribnjaka, fontana, iz koje je šumila česma, kao da će šumiti večno. oko tog bazena, bio je isti ukras šišane trave i žbunova, okruglih, kao i oko štala sličnih malom dvorcu. rjepnin je, često, uvek ponovo, brojao prozore, u prizemlju, levo i desno, i, na mansardama, pod krovom. bilo ih je šesnaest. da je, samo jedna, bila data, njemu, on bi bio pristao da završi život, nepoznat, i neznan, tu, na miru. samo jedan jedini prozor na svetu. krov nad glavom. jedan jedini prozor, jedne mansarde, još koju godinu. dotle bi marija petrovna, i vreme koje sve leči, godine koje prolaze, brzo, možda ipak, naveli, kraj sve ljubavi za njega, njegovu sirotu ženu, da se preuda u americi. mlađa je od njega deset godina. to, nimalo, ne bi bilo ružno i nepošteno. on bi na to, kao na nešto prirodno, i kad bi to doznao, rado pristao. samo da je spase od prosjačkog štapa, u starosti, u londonu. medutim, u pismima koja je nađi slao, on je, o tom, kao o ludim mislima, ćutao. brojao bi samo te prozore ponovo. šesnaest ih je bilo. uveče kad bi se vratio u to malo mesto, kod stanice busova, sedeo bi, dugo, u aleji kestenova, koja je išla, pored groblja, prekoputa, uzbrdo. čekao je da vidi, kada će mu, i taj stan, uzeti. dani će brzo proći. julsku platu bio je ostavio nedignutu u dorkingu. niko to nije primetio. niko ga nije pitao, zašto? pošto je, preko celog dana, sad, sedeo, ležao, u travi, ispod brda i lutao pored tog druma, gde je imao, u komšiluku te gostionice, svoj mali stan, otpočeo je bio i njegov, nemi, dijalog, sa tom knjigom slika, koju mu je graf andreja bio ostavio, a koju je rjepnin, sve češće, razgledao kao da je hipnotisan. bio je to dijalog, u njegovom životu, jedini, osim onih, sa napoleonom, kad bi, poljak, ordinski, sa njim razgovarao. a taj dijalog, iako je to neverovatno, voden je, između njega, i te knjige, o lenjingradu, i uveče, do duboko u noć, tiho mrmljajući, ili, nečujno, i nemo, i na krevetu. sat je na crkvi, prekoputa, bio, stao, i nije otkucavao. sam po sebi, taj dijalog nije bio, nikakvo, čudo. vodio se između tih slika, o toj knjizi, o petersburgu, to jest lenjingradu, i, tog rusa, carskog emigranta, začudo, ne sa mržnjom, nego sa nekom, neočekivanom, ljubavlju, i žalošću. praštanjem prema protivniku, koji je pobedio. sama po sebi, ta zbirka slika, o njegovom, rodnom mestu, u varoši, u kojoj je mladost proveo, nije bila, ni bolja, ni gora, nego slične knjige, o parizu, rimu, ili londonu. na prvim stranicama, bili su planovi, mape, karte za budući plan petersburga, iz godine 1700. zagledan u te geografske karte, rjepnin je, kao i njegov otac, koji je to često spominjao, mislio, da je, to mesto, za takozvani, prozor u evropu, i, za odbranu carstva ruskog, bilo dobro izabrano. na idućoj slici video se petar veliki, u francuskom odelu, kako, kažiprstom, pokazuje, na mapi, mesto, gde treba da se rodi nova prestonica rusije, na ostrvu, između šest stotina ostrva, i, na ušću neve u more. da se rodi u močvarama i blatu. neosvojiva. rjepnin se, i tako sanjiv, daleko, u tuđini, bio oduševio, zagledan u tu sliku svoga rodnog grada. da zdrastvujet peterburg. neosvojiv, večan, lep, nikao iz tame i baruština vikao je barlov u njemu, sa puškinom u dogovoru. ni pariz, ni rim, ni london nije, tako kao magijom, voljom jednog čoveka, po zamisli jednog jedinog čoveka, po zapovesti jednog jedinog čoveka, kažiprstom, na karti evrope, kao čarolijom stvoren. to se san jednog čoveka ostvario. lepo. lepo. horošo vam govorit, knjaz čuo je rjepnin, nečujno, u njegovom snu, pokojnog barlova, u svom uvetu. šapat svog mrtvog druga, koji je, već godinama, rjepnina pratio svojim glasom i šaputanjem, nečujno. neka, međutim, pogleda i iduću sliku. na idućoj slici, videli su se graditelji, mužici, u belim košuljama, kako rade, kao da egipatsku piramidu zidaju. neki su bili iznemogli i pali od umora. a stražari su se, onda, videli, kako ih teraju na rad, i, tuku. za vreme rada pomrlo je stotine hiljada ljudi, u tim baruštinama, kažu. rjepnin se i sam čudio, svom cinizmu, kad je čuo i oslušnuo, u sebi, kako sam šapuće. tako je moralo biti. dug je put, od ideje jednog čoveka, do velike varoši. uostalom, ti ljudi bi, kroz koju godinu, bili, i tako, leševi od bolesti, od pijanki, od starosti, ili od rana u bitkama za rusiju. zidanje i te varoši pretvorilo se u pobedu, za rusiju. horošo vam govorit, knjaz čuo je opet smeh barlova ali su, ti ljudi, imali želju, da žive, imali žene, decu, kao i oni, što su, za napoleona, ginuli. taj razgovor, sa pokojnikom, postao je bio, kod tog rusa u londonu, neka vrsta prećutnog, tihog, ludila, posle samoubistva njegovog druga, sa kojim se, godinama, prepirao, o bogu, o dobru i zlu, o rusiji i evropi, lenjingradu i moskvi, a naročito, o brusilovu i djenikinu, o caru, i revoluciji, a najviše o ženama i muškoj ljubavi. mrmljali su, on i barlov, već pet godina, jedan drugom, u uvo, šaputali u glavi, sećali se jedan drugoga, skoro svaki dan, a što je bilo najluđe, s početka se to dešavalo kratko, slučajno, ali kad je rjepnin došao u london, sve češće, iako je to krio pred nađom, dok je bila tu. rjepnin je, prve godine, u londonu, bio posetio, zbog toga, čak i jednog lekara za uvo. lekar ga je pregledao, merio mu krvni pritisak, zabranio mu svaki alkohol, i, na kraju se čak i smejao, pitao ga je. da li mu, taj glas, osobito noću, kao zrikavac, pišti, u uvetu? i, preporučio, da ga zamisli, ne kao jedan glas, nego dva. jedan glas da nazove. john a drugi jim, i, kad god mu se učini, da ih čuje, neka metne voštane, male, čepove u uši. kao odisej. lekar je rekao engleski. ullisses. voštani čepovi, međutim, samo su pogoršali tu pisku. ništa nije pomoglo ni kad bi prepoznao, jedan glas, i rekao, aha, to je, džim, niti kad je rekao. to je džon. rjepnin je, i nehotice, sve češće, pominjao u sebi i čuo njihov šapat u uvetu, kao i barlovljeve reči i njegov smeh, i njegove misli. a, u poslednje vreme, čak i barlovljev plač. a sve mu je ređe protivslovio. sve ga je češće, sad, kao nemoćan, kao željan da ga čuje, slušao, sa nekim tužnim osmehom, koji je i nađa primetila, dok je bila u londonu, iako nije znala, šta to znači, i otkud to. to veče, kad je nastavio da prelistava tu knjigu, sanjiv, prvi put je, glasno, srdito, uzviknuo barlovu. jezik za zube. jazik za zubami, vladimire nikolajeviču. u knjizi je prošao, kao u svom sećanju, pred tavričevskim dvorcem, i pred mramornim dvorcem i nije zastao. te slike su bile samo zgrade, kraj kojih je, pre više od trideset godina, prolazio, često. slike i ništa više. prošlost. prošloje. crveni ih nisu porušili. stojao je, međutim, dugo, kao na mestu fotografa, otkud je fotograf snimao marsovo polje. u tom, ogromnom parku, sve se bilo pretvorilo u geometriju, u drveće, i rondele, i aleje, i džbunovi, koji su pratili putanje u trokutu. sve je bilo, ipak, jedna velika slika volje čovekove. bio je zadivljen čudesnom čistotom puteva, travnjaka, i raspodelom lampi. crveni nisu ništa pokvarili. naprotiv, ulepšali. za njega je bilo, naročito bolno, da gleda, na slikama, ogromne skulpture rostruma, u plavoj, providnoj, beloj, noći, na vasiljevskom ostrvu, gde se kao dečak igrao. stajao je, stajao, dugo, u tami, i ispod svodova glavnog štaba ruskih armija. neko je, za fotografa, bio prosuo hranu za golubove, i golubovi su bili tu. posle miliona i miliona poginulih vojnika, ruskih, u ratovima, i taj običaj je ostao. valjda, zato, što je ta samilost, za golubove, bila tako čudna, tu, rjepnin je prelistavao listove i stao zbunjen, i pred slikom admiraliteta, a nimalo nije bio dirnut lepotom ludačke fasade zimskog dvorca arhitekte rastrelija. trg, pred tim dvorcem, bio je ogroman. za prelaz preko tog ogromnog trga bili su, sad, na pločniku, postavljeni čelični krugovi, koji su pokazivali jednu pravu liniju. to je bilo novo, na tom trgu, na kom je toliko strahota prošlo. ulica arhitekte rosija kao da je bila preneta iz londona. isakovski sobor isto tako. kazanski sobor kao da je prenet iz papinskog rima. caristički ukus. a najluđi je bio, na tom mestu, pobedilac napoleona, kutuzov, na svom spomeniku. trbušast, a odeven kao u neku rimsku togu, sa ispruženom rukom, u kojoj je držao maršalsku palicu. bio je zaboravio da je bio sasvim drugi kod austerlica. iako je bio emigrant, rjepnin nije, u sebi, imao, nimalo, mržnje, prema svom zavičaju, pa ni prema toj varoši, koju mu je rat, zanavek, oduzeo. ni prema toj gomili ljudi, žena i dece, koje je na toj slici, tu, video, na nevskom prospektu. nimalo. to su bili njegovi sunarodnici, odrasli, sa njim, sugrađani, možda baš ti isti, koji su prolazili, sad, kraj njega, na toj slici, kao u detinjstvu. horošo, horošo vam govorit, knjaz čuo je kako mu barlov šapuće, opet, u uvo, a da li im je išao u posetu? da li bi sa njima opštio? da li bi se sa njima orodio? nije čak ni gospođicu konovalov, kćerku pukovnika konovalova uzeo. srednjij klas, knjaz? da, da, bolje da nastavi da lista, u toj knjizi, slike ograda, divnih ograda, kao da su, od gvožda, čipke. njih ima svud nad vodama, nad kanalima, lepših nego u veneciji, nad baštama, a, kroz njih prolaze parovi, mladost, ljubavi, i te bele petrogradske noći, koje varoš, i ljudski život, pretvaraju, u sne. čak i ti divni, bezbrojni, mostovi, koji se u vodi ogledaju tumbe, i oni vode, očigledno, u sne. jer šta je drugo, sve to, bilo sad? šta je drugo bilo, sve to, što je, tamo, u detinjstvu imao, video, i izgubio? samo san. pred zimskim dvorcem prolazili su, na slici, u toj knjizi, o prazniku prvog maja, bezmerne gomile pred kojima se nose crveni barjaci, šume crvenih barjaka, u besprekornom redu, između redova belih kapa, mornara, koji pokazuju, gomilama, belu liniju, kuda treba da prođu. kuda treba da idu. ne, ni tu, u toj slici, taj junker, nije osetio, nimalo mržnje, prema tom svetu. divio se tim redovima koji nastupaju pred zimskim dvorcem, na koji su istakli crvenu zastavu. ta zastava nije osramoćena, ni u ratu za rusiju. on i oni izmenjali su bili ulogu. ne bi ih bio više vređao, ni na svom sopstvenom streljanju, na krimu. sasvim iznenada, kad se iz dremeža trgao, i, kad je knjigu opet uzeo u ruku, ona se otvorila sama. na slici, u njoj, bila je, opet, krstarica aurora čiji su topovi oglasili kraj carstva i pobedu revolucije. rjepnin je bio, i nehotice, kao skamenjen, zašto se otvara, ta knjiga, baš na tom mestu? ratni brod bio je ukotvljen na nevi. za večnost, knjaz. čuo je kako mu barlov šapće u uvo. njen gvozdeni trup, bio je, sad, golubije boje, sa jarbolima uzdignutim prema plavom nebu. njeni topovi bili su upereni, i sad, u sanktpetersburg, to jest lenjingrad, kao i pre trideset godina, ali nepomični i nemi. rjepnin je, sa uživanjem, posmatrao da je, i tako daleko od njega, ta lepa slika, tako plava. kao artiljerac voleo je top. verovao je u top. stari ruski top opet je, u njegovom sećanju, grmeo. da zdrastvujet aurora. čuo je kako mu, kroz smeh dovikuje pokojni barlov a, sa čuđenjem je primetio, ne samo da nema ništa protiv tog glasa, nego da mu, taj uzvik, u glavi, čini pak i veliko zadovoljstvo. ja sam aurora vikala je slika. pa dobro, da zdrastvujet aurora odjekivao je mukli glas rjepnina, u njegovoj glavi. sudbina je htela da taj brod ne ode u smrt, u poslednju bitku carstva. u čuzimu. nego da ostane, tu, za večna vremena, u baltiku. ona je spustila sidro u sanktpetersburgu, da stoji, tu, kako barlov kaže, večno. ja nemam mržnje protiv tebe, aurora mrmljao je, u sebi, taj rus, od nje tako daleko. ti si pretvorila našu žalost za izgubljene pomorske bitke, za propast ruskih flota u aziji, u pobedu, mnogo veću, nego što bi bila pobeda, pri ulazu u čuzimu. horošo, horošo vam govorit, knjaz, čuo je u glavi barlovljevu viku. hoćete da kažete, knjaz, da je revolucija, svetska pobeda, zar ne, i za rusiju? da, da, veći posao mrmljao je rjepnin. za nju, za auroru, sad zna, ne samo japan i istok, kao za čuzimu, nego i ceo svet. znaju svih pet kontinenata sveta. osvetila je stari ruski top čuo je rjepnin, kako mu se smeje john. za njenu pobedu znaju svi na svetu čuo je da se smeje i jim. kako si lepa, čista, plava, mirna, sad šaputalo je nešto, i u rjepninu. tukla si petrograd, ali je, tvoj plotun, razneo njegovo ime, dalje, nego što se išta, ikad, čulo, o toj varoši. da zdrastvujet aurora vikao je barlov kroz smeh. slava. slava. kao kroz san, taj carski junker, sad, u dalekoj tuđini, posmatra taj ratni brod, sa mirnim pogledom sanjivog čoveka, kao da je na njenoj strani, i on bio, a ne u odesi carista gde je, slučajno, izbegao smrtnu kaznu. posle čuzime, ta krstarica je bila ostala rusiji, za mnogo veću bitku. on nije bio sa njom. on je poneo, iz kerča, očaj i sramotu potučenih belih, armija. tukli su se protiv rusije, a nisu znali da ih obmundira engleska i amerika, francuzi i japanci i italijani i rumuni i grci. rasuli su se, kao smeće, po celom svetu. izumreće uskoro, u sramoti, iako su, sve što su zgrešili, zgrešili, iz ljubavi prema bivšem petrogradu i bivšoj rusiji. da zdrastvujet aurora. njihova deca će da je pozdravljaju. celo to ludo prelistavanje, te knjige, završilo se, zatim, jednom slikom, obasjanom bezbojnim svetiljkama, ogromnih lustera, kao da je ušao u najveću dvoranu za bal preobraženskog puka, sa pokojnim barlovom. a u stvari je ušao, sa očima, u neku ogromnu, ledenu, grobnicu. bila je to, na slici, u toj knjizi, dvorana svetog đorda u kremlju. arhitekta dvorane, očigledno, imao je u vidu, panteon, u rimu, i slične zgrade, kad je tu dvoranu spremao. mramorni stubovi, koji su držali tavanicu te dvorane, bili su, kao antičke kolonade, koje hiljadama godina traju. desno i levo, bilo je nekoliko, ogromnih, ploča, u vojničkom redu, među kojima je svetleo prolaz, koji se kao čisto ogledalo sjao. na tim spomenpločama, koje su dopirale visoko, do svodova tavanice, u dvorani bila su urezana imena, svih onih, koji su dobili pravo da nose orden svetog georgija za bezmernu hrabrost, u ratovima, za rusiju. ogromni lusteri treperili su, u toj dvorani, tako jako, tolikom svetlošću, da su oči rjepninove bile zasenjene, čak i pri gledanju, iz daljine, u tu sliku. nijedno ime nije mogao da pročita. ona su se nizala, kao što se, redom, imena mrtvih nižu, zapisana za večnost. strašni, svečani, utisak, iz te grobnice, nije bio, ni u njenoj raskoši, ni u njenom mramoru, i ukrasu, nego u njenoj velikoj svetlosti i bezbrojnim zapisima imena koja su se, nizala u kamen. oni, koji su zapisani za večnost, među milionima palih za rusiju. iako je to bio spomenik prošlosti, u carskoj rusiji, nije bio, ni oskrnavljen u revoluciji, ni uništen, ni sakriven. mrtvi su ostavljeni na miru. taj emigrant bio je sav, van sebe, dok je tu sliku gledao. uloge armija bile su dakle izmenjene, milioni su bili pali, i u prošlom ratu. bezimeni stanovnici rusije, za istu zemlju. rjepnin nije skidao oka sa te slike. grašci znoja bili su mu ovlažili čelo. horošo, horošo, knjaz, čuo je kako mu barlov, koji je bio nosilac, sva četiri reda, ordena svetog georgija, mrmlja, sa nekog drugog sveta, opet, u uvo. ja uže ujehal no ostavite tut mnje dver otkritoj. mojej žiznji eto jedinij smisl. ja odoh, ali ostavite, tu, i za mene, otvorena vrata. mog života tu je jedini smisao. iduće subote, rjepnin je, u tom malom, idiličnom, mestu, dobio, rano ujutru, iz dorkinga, jedno veliko pismo, iz amerike. potpisao je potvrdu i poštar je otišao. rjepninje čekao da mu donesu čaj, dok je čitao pismo, ali meri nije donela čaj, niti mu je došao, iz te male gostionice, ma ko. pismo je bilo vrlo tužno. još tužnije nego ranija. nađa mu je javljala da je obustavila rad, na izradi lutaka, ruskog, carskog, baleta. odustala je od lutke, petruške, odustala od lutke, nižinskoga, pa i ane pavlovne. sa marijom petrovnom nije dobro. odlaze obe u jednu, vazdušnu banju, daleko od njujorka. marija petrovna ima mnoge neprijatnosti, oko njenih butika, a vlasti su se, ne znaju zašto, raspitivale i, za nju. rečeno im je da se boravak nađin, u njujorku, neće moći produžiti. vlasti su se raspitivale i o njemu. koješta. marija petrovna kaže da je to, maslo, komiteta, koji je u vezi sa komitetom u londonu. več se i tamo čulo o slučaju doktora krilova. ipak, ona, nađa, nastaviće da mu piše redovno, i u avgustu i septembru, a još uvek se nada da će one dobiti dozvolu, za njegov dolazak, u oktobru. obe su ga prekrstile, u mislima, u tom pismu. pošto mu, ni posle dužeg čekanja, meri nije donela čaj, i niko čaj nije doneo, rjepnin se okupao i sišao u gostionicu. tražio je čaj i, uz to, sušenu ribu i kobasicu. bio je neispavan i često je zevao. domaćica mu je prišla i rekla da ribe nemaju, a ni kobasica nemaju. imaju samo čaj. zatim je dodala još nešto. reče, da je njena kćer, meri, odneta u bolnicu, a kad se, kroz koji dan, vrati, on će morati da se iseli, iz sobe, jer je to soba njene kćerke koja će, dugo, trebati negu. mole ga da ih izvini. to nije bilo predviđeno. jako im je žao. džons je izvešten o tome. rjepnin, za čudo, nije se branio, čak se činilo, da mu to, da će se iseliti, čini zadovoljstvo. reče da, nije znao, da je ta soba njene kćerke. nije mu to rečeno, ali će se potruditi da se iseli, što pre. možda, već kroz dvatri dana, nije znao da će morati tako brzo. iako rjepnin nije znao kuda će, ipak se pretvarao da mu to čini zadovoljstvo. džonsa, međutim, kad ga je tražio, telefonom, celog dana, nije bilo u dorkingu. tek iduće jutro, džons mu se javlja, i kaže, da zna. moraće se iseliti. rešenje je ledi lavinije. meri, sirota, obolela je. a on, ako želi, može da se preseli na boks hil. ona će, za njega, naći neku sobu. pored toga, džons mu javlja da, njega, rjepnina, traži, već dva dana, neki ludi poljak, koji kaže, da su dobri prijatelji. on, džons, morao je, najzad, da mu da adresu rjepnina. taj poljak kaže da će doći, do rjepnina, lično. prošlo je bilo podne, kad je rjepin čuo sirenu nekog automobila, koji tutuče pod njegovim prozorom, dugo i jako. čuo je, jasno, da su neka kola stala, pred gostionom i, ućutala. pogledao je kroz prozorče, iza svoje postelje, sa kojeg se slivalo malo kišice, i video je neki, crni, kabriolet koji je, zaista, bio tu. rešio se da side u gostionicu i počeo je da se češlja i oblači, a zakopčavao je, preplićući prstima, dugo, okovratnik svoga kaputa. jedva je uspeo da ga zakopča. na stepeništu, u hodniku, čuo je, međutim, tupi bat nogu. ne ritmično. jedna je zaostajala. zatim se čulo, kako cvili, glas proteze. bio je potresen. neko, ko nema jednu nogu, ko je ostao bez jedne noge, peo se drvenim stepenicama. bilo je tako čudno, tako strašno. taj ritmični, cvileći, glas, proteze, koji ga je sećao, u minijaturi, dizalica, koje su radile na novim zgradama londona, kraj svetog pavla. to je, dakle, ordinski? penje se teško. kad je otvorio vrata, rjepnin je ugledao svog, starog prijatelja, pana tadiju, pa je izišao pred vrata. poljak mu reče da ga, već danima, traži. čuo je da je nađa otputovala. grafica panova, je lično, naredila, da mu dadu njegovu adresu. on zna tu staru, otmenu damu. mnogo je pomagala poljacima i još im pomaže. čuo je, od nje, da je rjepnin gost u njenoj kući. ordinski je začuđeno posmatrao sobu u kojoj je našao rjepnina. rečeno mu je, da je rjepnin na letovanju. ovako? dodade nasmejan. rjepnin mu se nije tužio. reče da je savetnik, za trke, u štali grafice panove. dodade, da je, u kladionicama, imao, prošlog meseca, mnogo sreće. samo, mora da se seli odavde, i to hitno. kad bi mogao, rado bi se vratio u london, ali je, tamo, posle odlaska nađinog tetki u ameriku, stan napustio. da, voleo bi da se vrati u london. doneo je, iz ormana, za ordinskog, rusku votku, koja je bila tek stigla u london. ovde je, inače, dodade rjepnin, bilo lepo, idilično, mirno. doživeo je,posle toliko godina, opet, proleće i leto, rascvetane voćke i seosku tišinu. na žalost, mora da se seli odavde. a pita se kuda? ša malim stanovima, kao što i sam zna, jako je, u londonu, teško. poljak mu onda, sa osmehom, kaže, sve to ne bi bilo tako teško, nego je u londonu, možda to rjepnin nije primetio, pravo ludilo. sve emigrante, a naročito ruske i poljske, obuzelo je neko napoleonovsko oduševljenje da, još jednom, menjaju rusiju, pa i poljsku. ovo, što je potpisalo dvanaest zapadnih država. amerika, kanada, velika britanija, francuska, belgija, holandija, luksemburg, norveška, danska, ajsland, portugalija i italija izazvalo je, u emigrantskim krugovima, pravu groznicu. to su dvanaest napoleona koji će krenuti na moskvu. zar rjepnin, o tome, ništa ne zna? čuo je da konstantin konstantinovič sorokin kaže, da bi, njega, rjepnina, trebalo staviti pod sud. poslao je nekog nesretnika, lekara krilova, u rusiju. za špijunažu. zar rjepnin to ne zna? ordinski se smejao. dakle, ovde su mu otkazali gostoprimstvo? treba da se seli? poljski avijatičar, bez noge, sedeo je pred njim, čudno. onako, kako sede ljudi koji nemaju jednu nogu do kolena. proteza ih, tako reći, prikuje za zemlju, to jest o pod, a raširi im kolena, kao da više ustati i ne mogu. poljak mu, onda, ispivši čašu votke, reče, da znači da je baš dobro došao. bojao se, reče sa osmehom, da će rjepnin posumnjati u poljsko prijateljstvo. tražio ga je, zaista. dobro je što ga je našao. nije zaboravio kad je, pre sedam godina, izgubio, do kolena nogu, i ležao u bolnici, kako je rjepnin dolazio, u ime crvenog krsta, da mu pripremi dokumenta za invalidu. njemu se ceo svet i sve na svetu, zauvek činilo, crno. noć je bila jedina uteha, dok su mu spremali protezu. žalio je što nije mrtav. imao je ženu i kćerkicu. nisam zaboravio, knjaz, kako ste me savetovali, jednog dana, da se ostavim pisanja, u emigrantskoj štampi od čega se ne može živeti, i, da ste me savetovali, da prevedem nekoliko knjiga engleskih, o poljskoj, i lovu na bizone u poljskoj. rekli ste da ću, za to, dobiti lepu paru. mislio sam da je to koješta. pokazalo se da, za to, englezi, zaista, dobro plaćaju. nisam vas zaboravio. nisam bio sretan u braku. udao sam ženu za drugoga. udao sam, nedavno, kao što znate, i ćerku. sad sam sam. da sam i ja našao takvu ženu, kao što je vaša, ne bih se rastajao, od nje, ni na jedan dan da je ne izgubim. tražio sam vas, ali su mi rekli svi, da ste se odselili, a kuda, ne znaju. komitet ruski mi je, najposle, pristao da da, vašu adresu. rjepnin mu je onda ponudio da siđu i iziđu iz gostionice. u tom malom stanu, bilo je sad zagušljivo, kuća je bila vlažna, imali su kiše, pa su zidovi zaudarali. ordinski se onda podiže, pa reče, da je primetio groblje, prekoputa, i grobljansku crkvu. otkud to da mu nađu? a kad će morati da se seli? znači, on je dobro prošao. on ima, za njega, stan. daće mu svoj. ako želi, može da ga vidi, odmah. da se odvezu do londona. on odlazi iz londona, u poljsku. poljak je bio ustao, kao što ljudi, sa protezom, ustaju. traže, prvo, oslonac na drugu nogu, zatim na protezu, tako da, za trenutak, kao lebde, na jednoj nozi, u vazduhu, samo se to ne vidi. zatim, stanu, kao neki gardista, čvrsto. rjepnin je bio potresen kad je to gledao. dok su silazili, iz rjepninove sobe, stepenicama, rjepnin je htio da uzme ordinskog pod ruku, ali mu ordinski odgurnu ruku. silazio je brzo. samo što je, za sobom, ostavljao trag nekog, tupog, udarca, o stepenice, kao da udara, budakom, o zemlju. kad je otvorio vrata, na kolima koja su stajala napolju, rjepnin je primetio, kako obilazi, lako, svoja kola, ritmičkim korakom, kao za igru. kad su seli u kola, ordinski ga je zapitao, opet, kad mora da se iseli? u njegov stan se može useliti već u subotu. ordinski ga je zatim povezao i vozio je brzo. rjepnin je, začuđeno, posmatrao svog poznanika kako, sa jednom nogom na pedalu, vozi, brzo, a bio je iznenađen i, kad je čuo, da ordinski odlazi u poljsku. poljska emigracija je, posle rata, u londonu, bila uspostavila mnogo bolje odnose, sa onima koji su došli na vlast u poljskoj, mnogo, mnogo, bolje, nego ruska, sa onima u moskvi, ali je rjepnin, ipak, bio začuđen. graf tadija ordinski nije, nimalo, krio da mu se novi gospodari poljske, ne dopadaju. kad je, međutim, rjepnin upitao, kratko, kako će mu biti tamo, dok je ordinski jurio kolima, kroz kingston, poljak mu je mirno odgovarao da će proći lepo. ide samo da vidi oca, i mater, koji su stari, i žele da sina svog, još jednom, ugledaju, posle rastanka od deset godina. njihov život je pri kraju. kao sveća koja je gorela dugo, može se ugasiti svako veče. rjepnin nije pitao ordinskog gde mu je stan, u londonu. bilo mu je svejedno. u kući, u koju ga je džons smestio, njegovo iseljenje bilo je sad, svaki dan, očekivano. pitao je još ordinskog, samo to, da li je sigurno, da će ga pustiti, da se vrati u london, ili zadržati u zatvoru? poljak mu onda reče, da živimo u čudnom vremenu, ali vi zaboravljate, knjaz, da oni znaju, da sam ja braneći london, u vazduhu, izgubio nogu. pre toga sam branio poljsku. ja ne volim napoleona. rat. volim da se borim i oni to znaju. zašto da me zatvore? to su vrlo razboriti ljudi, verujte, i, mi se, vrlo dobro, razumemo. mogu im biti i koristan u londonu. mnogo mi je teže sa ovima ovde. to su ludaci. i vi bi trebali, mnogo više, da se čuvate, vaših rusa. naročito jednog starog gospodina, koji se zove general petijajev, koji sad prodaje evropi englesko pivo. kad sam, najzad, doznao vašu adresu, u komitetu, on mi je rekao, da bi, vas, trebalo zadaviti, zbog tog slučaja krilov. tako se proderao. slučaj krilov. uostalom, ja sam na putu u poljsku, ne samo zato, da vidim svoju majku, nego nosim, za one tamo, nacrt, za jednu vazdušnu, vezu, sa londonom. dobijao bih divni, poljski, panetone, za čaj. kolač bi polazio ujutru, iz varšave, a za podne bi bio već u londonu. bio bi u kutiji, za koju sam pripremio napoleonovu sliku. to je neutralno. zašto da me ne puste da se vratim? uz taj kolač, imali bi redovnu, vazdušnu vezu. istina, ima nas, tri miliona ludaka, u americi poljskih emigranata ali, oni u varšavi, moraće sa nama da računaju, a jedan više, ili manje, emigrant, zar nije svejedno? znaju oni dobro, da mi volimo svoju zemlju. ordinski je bio stigao u london i odvezao rjepnina u kraj, u kome je rjepnin, za vreme rata, pa i donedavna, sa nađom, stanovao. čelzi. ordinski zatim zastade, u jednoj ulici, vrlo blizu tim kućama, u kojima je rjepnin, godinama, živeo. u jednoj uskoj uličici, koja nije bila daleko od komande i kasarne djuka od jorka. te uličice su bile više štale i šupe, za kočije bogatog sveta, koje su bile, sad, pretvorene u male, vrlo udobne, stanove, mladih parova, i snobova, a skupe. tu smo rekao je ordinski, izvukavši nogu iz kola, i pošavši, prema nekim, drvenim, vratima, jednog kućerka, koji je bio pokriven, sasvim novim, crvenim, crepovima, a imao prozorčiće sa belim zavesama. ordinski je otvorio tri brave, na tim vratima, a, za to vreme, čulo se divlje lajanje jednog foksterijera, koji je muklo prestalo, tek kad je pas omirisao, kroz otvorena vrata, svoga gosu. u prizemlju je bila samo, mala garaža, a na spratu, svega dve sobe, uz kujnicu nad avlijom. uokolo su bili susedi, u cementu, uokruženi visokim zidovima. ordinski reče rjepninu, da bi lopovi, kojih je bilo tih godina u londonu mnogo, morali da preseku nekoliko žica, skrivenih alarma. onaj, koji bi pokušao da ude, noću, preko krova, zapao bi u, cementiranu, cisternu, iz koje izlaza nema. sva bi zvoncad sa sirenom zavrištala za njim. može mirno stanovati u tom stanu. u kući je, pre njega, stanovala jedna milionarka, velika tvrdica, i, nisu uspeli, nikad, da je pokradu. domaćin je uveo rjepnina, u prvu sobu sa stepeništa. vrata su bila širom otvorena. soba je bila velika i poluprazna, u njoj se video, u uglu sobe, veliki orman za odela, neki oklop oklopnika, i, kaciga od olova, posrebrena. na oklopu je bila šubara poljskih šljahtića. ispod toga, bilo je ognjište, a na njemu, jedna elisa eroplana, koja je bila prelomljena. na zidu, pored slike bogorodice, koja je bila kopija, one što se nalazi u manastiru čenstohova, bilo je tri napoleona. pred ognjištem, bile su dve fotelje, a u idućoj sobi, koja je bila mnogo manja, neka vrsta divana, koji je bio pretvoren u postelju, pokrivenu skupocenim zastiračima. kao šale radi, na postelji se video neki turban, kakav je nosio, nekad, valjda, neki šljahtić u ratu. rjepnina je, najviše, začudilo, to, da ga gledaju tri portreta napoleona, sa zida. radioaparat bio je, u zidu, iznad postelje, i prenosio je baš program, iz pariza. pored kujne poljak je pokazao rjepninu, otvorena vrata, malog, tesnog, kupatila. taman sam trebao da potpišem, sutra, ugovor, za stanara, na dva meseca, uzviknu ordinski. za vas će to biti sitnica, bio sam zabrinut koga ću dobiti, da stanuje ovde, dok sam ja u poljskoj. dva meseca. london je prazan jula i avgusta, pa i septembra. osim toga, moj orman, i sto, puni su srebra i, meni dragih, uspomena, mojih palih drugova. ne mogu da ih poverim nikome. sefove, u banci, ne volim, to je glavobolja. dolazite mi kao naručen. biće vam lepo. svako jutro će, da vam dolazi, jedna dama. debela, nije lepa, sirota žena jednog domara, meri, koja mi sprema. ona će vas sačekati u subotu. nadam se da vam se stan dopada. pošto neću biti, tu, a vi ste bez žene, neću pitati, kad se vratim, ništa. nađa je divna žena, knjaz. nadam se da vas čeka i da ćete otići, za njom, pre nego što, u njujork, stigne zima. tamo je zima gadna i strašna. ruska. rjepnin onda reče da je slabo verovatno, da će otići, svojoj ženi, u ameriku. neće moći. srećom, ona tamo ima tetku. ordinski je bio iznenada zastao, nasred sobe i gledao, začuđeno, ćutke, u rjepnina. ko zna šta je mislio, bio je, očigledno, jako zbunjen. zatim, kao da se trže, dodade, da je, sve, u najlepšem redu. rjepnin može doći, mirno, u subotu. posluga će da ga čeka i predaće mu ključeve. ordinski mu dade i adresu i broj telefona. kiriju plaća na njegovo ime. reče koliko. na račun, kod obližnjeg agenta, koga meri zna. kirija je bila mala. treba da se, češće, viđaju, kad se vrati, dodade ordinski, kao da se setio nečeg. zaista se raduje da je ovo imao baš za njega. to je čudan slučaj, ali mu je milo. do njegovog povratka, neka ne traži bolje. kad se bude vratio, treba da pokušaju nešto pametnije, nego do sada, ali ne kod engleza. nije lepo da ga nije izvestio o odlasku svoje žene, u ameriku. uznemiren, i zbunjen, rjepnin mu onda, reče, da je ono, što pan tadija, za njega, čini, i previše. mnogo štošta, može biti, kad se bude vratio, novo, za njega. glavno je, da će imati krov nad glavom u londonu, dva meseca. otkaz mu je, tamo, u onom malom selu, došao iznenada. mnogo mu je zahvalan. dotle će, možda, i u njegovom životu, biti promena, iako on, ne bi mogao da ode u rusiju, na dva meseca. kao da su se bili dogovorili, da ućute, posle toga, i, da više ništa ne pitaju, dugo su se tapšali, po ramenima, obilazili sobe, i, držali se za ruke, pri rastanku. kao dva glumca. dok je rjepnin pratio ordinskog, niz stepenice, ordinski je silazio, usiljeno, nasmejan. poljska je, kaže, otkad opet ima posla, sa rusima, zbunjena. pitamo se, katkad, da li je baš, mnogo gore, imati posla sa nemcima? ne zna više, ni sam, šta da kaže. rjepnin zastade, kad to ču, ali se nasmeja. znao je da je ordinski bio, u ratu, prijatelj rusa. a znao, i to, da nikad ozbiljno ne govori. rjepnin nije pristao da ga ordinski vrati, svojim kolima, kući. zašto? nije nužno. zna svoj put. ima autobus do dorkinga. rjepnin se oprostio, zatim, od svog prijatelja, srdačno, i otišao. poljak je pratio pogledom rjepnina, sve dok rjepnin nije zamakao, iza ćoška, jedne velike, robne kuće, koja je bila, pri ulazu u tu, tesnu, ulicu, bivših, gospodskih, štala. štale su se pretvorile, u kuće mladih bračnih parova. kad se rjepnin vratio u svoj stan, na drumu, prema dorkingu, našao je, na svom stolu, pismo. mislio je da je iz amerike, a bilo je iz ričmonda. poziv na vikend kod ledi park. on onda piše, brzo, odgovor, i nosi ga na poštu, u dorking. izvinjava se. seli se u london u subotu. daje i svoju, novu adresu. zatim se javlja i džonsu. džonsa nema, međutim, u štali. u subotu, posle svega toga, rano ujutru, rjepnin je poslao svoj prtljag, u london, na svoju novu adresu. a, oko deset sati, stigao je i sam, pred svoj novi stan, taksijem. sa sobom je doneo samo jedan kofer. to mu se učinilo i smešno. ti koferi, koji idu, stalno, za njim, po londonu. bilo je deset sati, kad je, na stanu tog poljaka, zazvonio. ordinski je bio otputovao. otvorila mu je vrata, meri, sobarica ordinskova, koja ga je čekala. to je bila jedna, starija, engleskinja, jako punačka, koja mu reče, da su njegove stvari, već stigle. rekla je da se zove meri. rjepninu se učinilo, onda, da sve one koje poslužuju u londonu, imaju ime, meri. kuća je već bila spremljena. doručak je bio na stolu. kad god želi, ona može da mu nabavi, sve, što mu, u kući, bude zatrebalo. zna celu okolinu. bila je kod ordinskog već drugu godinu. rublje će ona odnositi i prati. neće biti skupo. čula je da će, za pola dana, dobijati, i od njega, tri i po, i, da, za nju, on, plaća osiguranje. ona je zadovoljna. posle podne radi na drugom mestu. ima bolesnog muža. dece nema, fala bogu. rjepnin je bio zadovoljan u tom stanu, od prvog dana, kad se uselio. ta služavka, koju mu je pan tadija ostavio, bila je, kakve, inače, ni ruskinje, ni engleskinje, nisu. debela, okrugla, a vrlo uredna i vredna. bila je siromašna, očigledno, ali se ponašala kao da je bila posluga kod nekog lorda. o sebi je rekla samo toliko, da ima bolesnog muža. ordinski je, reče, njenog muža smestio, blizu, u jednu kuću opštinskih stanova i slikarskih ateljea, za domara. rjepnin joj reče da, što se njega tiče, ona može dolaziti kad hoće, ujutru, a on se, naročito leti, diže vrlo rano. daće joj ključeve. do doručka, može sve da spremi. a on, kad doručkuje, obično odlazi. ona može i ranije otići. videći njen uplašen pogled, dodade, da to neće, nimalo, smanjiti, ono, što, za pola dana, prima. naprotiv, biće mu drago da bude sam, u kući. potreban mu je mir, za rad na računima. tišina. potpuna. ona se onda zadovoljno smeška. već tog, prvog, dana, u njegovom novom stanu, međutim, telefon dugo zvrji. to je džons. traži ga, kaže, ledi lavinija. pita, šta to treba da znači? njemu je poslata cela plata, za mesec juli, a on, to, nije primio, i, napustio je dorking, već sredinom meseca. može mu se desiti da, za napuštanje radnog mesta, ode u zatvor. džons je rekao da je on dao, njegovu novu adresu, babuški. neka vidi, šta će sad. rjepnin mu kaže, da su njemu bili otkazali stan, iznenada, u onoj gostionici. molili su ga da se hitno iseli, pa se iselio. sve što ga sad još moli to je da pripazi na njegovu poštu, koja mu iz amerike dolazi. da se ne izgubi. on je već prijavio promenu adrese u dorkingu. malo docnije, rjepninu se, u novom stanu, javlja i sekretarica babuške. smeje se u telefonu. kaže, da je ledi lavinija jako ljuta. svud su ga tražili. ledi lavinija želi, sa njim, da govori, lično. zatim se čuje i babuškin glas u telefonu. pita, zašto je napustio svoje mesto? napustio je posao, bez otkaza. rusi su, izgleda, nesposobni na radu i neozbiljni, i najgori neprijatelji sami sebi. ona ne želi više, ni da čuje, o nekom uvozu ruskih konja, u englesku. neka se javi njenom rođaku, iduće nedelje. njoj je dosta tih ludih ideja. zatim čuje opet sekretaricu. ona kaže da se, iduće nedelje, vraća, ser melkelm. on će rešavati njegovu sudbinu. ledi lavinija ga moli da je poštedi svojih molbi. sekretarica ga još moli, da pozdravi grafa ordinskog. nije znala da stanuje, u njegovoj kući. ordinski je pravi kavaljer. ona mu se divi. branio je london, u vazduhu. to je pravi džentlmen. da li je zapisao broj kancelarije ser melkelma? neka se njemu odsad javlja. ona je još nešto govorila, ali je rjepnin, prosto, spustio slušalicu. početak avgusta meseca, u londonu, početak je letovanja, za svakoga. taj otpust iz štala grafice panove, baš tih dana, i, svi ti razgovori, pa i pretnje, telefonom, čak i od bjelajeva, dotukli su tog ruskog emigranta, kao da je u nekom zatvoru. knjaz se pretvorio u skitnicu. u prevaranta. u besposlenog čoveka koji beži od posla i rada. rjepnin je imao gvozdenu volju, rusku, plahovitu, ali bez izdržljivosti, pa je klonuo. volja gvozdena pretvorila se, brzo, u žalost i tugu, i gađenje, od tog zla, koje ga je pratilo u londonu. razgovori, telefonom, naročito sa tom babuškom, bila je kaplja, koja je prelila čašu žuči, koju rjepnin, svaki dan, pije. tako se to kaže. u stvari to je koješta. kaplja može samo da izlije jednu kap, a ne može preliti čašu. ona ostaje puna. rjepnin je, posle tog doživljaja, živeo, prvih dana avgusta, kao da je slep i ogluveo. kretao se u toj kući pana ordinskog kao da je pošašavio. desno, levo, korak napred, dva natrag. premeštao je čaše, šolje, papire, knjige, i tražio, po sobama, da negde sedne, da se odmori, da razmisli, šta će? bio je toliko ošamućen, tom svojom, stalnom, nesrećom, koja ga prati, i, neprekidnim lažima, uvredama, sumnjičenjem, da, tri prva dana avgusta, nije ni izlazio iz kuće. meri i ta meri, koja je dolazila da mu stan sprema, videla je, to, gledala, i trudila se, da se skrije od toga. hodala je po kući kao što se hoda, kad je težak bolesnik u kući. rjepnin se začudio, kad je uteha došla, otkud je nije čekao. slučajno je naišao na novac, koji mu je ostao, posle trka, u koferu. iako su glavne trke bile prošle, on se tešio da će, od sada, imati, od čega da živi do oktobra. imao je i onaj novac u banci. a kad je našao i sto funata, u onoj knjizi slika, koju mu je ostavio graf andreja, čak se tome i nasmejao. posle tih dana, bar se njemu tako činilo, on se, ceo, počeo da menja, pa se i njegov život počeo da menja, otkad je imao, sad, krov nad glavom, i bio sam u londonu. bio je miran kao da nikog nema na svetu. bio je samac. drugi čovek. osećao je da postaje, hladan i snažan, kao da se, u tu kuću, sa nekoga drugog sveta, uselio. kao da on više nije on. onaj koji je dotle bio. nego neki drugi rjepnin, koga je, katkad, kao iz prikrajka, krišom, začuđen, posmatrao. to je bio čovek koji se ispravio. drugo je lice imao. druge godine. čovek koji se u toj kući pojavio kao rjepnin, posle onog rjepnina koji je, dotle, bio. ustajao je sad rano. odlazio da se kupa u jezeru u hajd parku. zatim se vraćao da doručkuje. meri bi otišla svršivši posao. razmeštao je zatim svoje stvari, svoj prtljag, i kofer, obuću, odelo, pregledao stara pisma i cepao ih. seo je i da napiše pismo nađi. jedno dugačko pismo u ameriku. pišući to pismo, pet puta ga je cepao i ponovo ga počinjao. kao da nađa može da ga vidi, preko okeana, kao da ona ima neko, veliko, oko, okruglo i strašno, kao neko sunce, ili kao neki mesec, svetao, on se pitao, šta da kaže svojoj ženi, o sebi, o svom životu, sada, kad je ostao sam, šta da kaže, o babuški, i onom, što mu se u dorkingu desilo? stalno je ponavljao, u sebi, da bi bilo najbolje, da preko svega toga pređe. deli ga od nje čitav okean. u tom stanu najsmešnije mu je bilo, to, i najviše se tome čudio, otkud ga, stalno, sa zida, gledaju tri napoleona? ordinski, od koga je taj stan dobio, bio je obožavalac napoleona. da li je to bila šala njegova, ili je, zbilja, imao tu potrebu, on je svaki čas spominjao napoleona i pričao o napoleonu. najvećem vojskovođi. največem francuzu. največem čoveku. najvećem evropljaninu. najvećem prijatelju poljske. rjepnin i ordinski su se, često, prepirali, oko toga, od početka njihovog poznanstva, a naročito, zato, jer rjepnin nije voleo tog cara. medutim, valjda baš zato, ordinski je, stalno, začikavao rjepnina, sa napoleonom, kojije bio pobedio ruse i ušao u moskvu. sad su rjepnina, u tom stanu, gledala, tri napoleona, tri slike ordinskove napoleonove glave, sa čuperkom kose na čelu. pomislio je da ih skine sa zida i ostavi u orman, do povratka svog prijatelja, da ih ne gleda. pomislio je da ih obrne, ka zidu, ili da ih pokrije, da ih ne vidi, ali mu se činilo, da, na to, ipak, nema, u tuđoj kući, prava. uostalom, šta bi, meri, da to vidi, pomislila? vive l empereur. iako je bilo, sasvim neverovatno, nemoguće, da nađa sazna, ono, što mu se, sa babuškom, desilo, rjepnin je, o tome, razmišljao, kao neki glumac, koji je bio gotov da se zakune, da je to, samo u nekom, teatru, igrao, gledao sebe samog. kako to? tako. kao da je neko drugi to doživeo. pet dugih pisama je napisao, a sva su ispala o napoleonu na zidu. bila su sve duža, a sve ih je bešnje, i umornije, cepao. šesto, koje nije pocepao, i, koje je hteo da odnese na poštu, bilo je najduže. kad je rjepnin, najzad, pošao, da odnese to pismo, na poštu bio je jako umoran. mesto pisma, o sebi, ispalo je pismo o napoleonu. kaplja je bila prelila čašu. tako se to kaže. nađi nije ništa rekao o babuški. pisao je samo nekoliko reči o svom životu. uostalom šta je mogao da joj kaže? pismo je hteo da odnese na glavnu poštu blizu crkve svetog pavla, na poštu koja je otvorena i danju i noću, uvek, ali je, i to pismo, najzad, pocepao. napisao je drugo za nađu. to je bilo, izuzev mali deo o ordinskom, najnežnije pismo koje je napisao u ameriku. a u glavi mu je neko, neki glas, stalno ponavljao, i, smetao da piše. ney će vaskrsnuti. pre nego što je hteo da pode, na poštu, sedeo je, dugo, zagledan u te tri slike napoleonove glave, na zidu. bio bi sretan da je mogao da ih, prosto, baci, kroz prozor. napolju, u toj uzanoj ulici, bilo je mirno i nije mu se iz kuće izlazilo. iako je taj deo londona, u centru varoši, stanovništvo je, tu, u čelziju, umetničko, mlado, romantično, a ne trgovačko. sa velikim brojem mladih parova koji tu stanuju, a koji su, često, boemi, glumci, literati, veseo svet, kao da su u parizu. tog dana, na ulici, ispod njegovih prozora, nije prolazio niko. kuće, otvoreni prozori, zatvorena vrata, kaldrma, sve je, tu, o ljudskom životu, ćutalo. sve je bilo kao uspavano, kao pomrlo. rjepnin je stajao iza svojih zavesa, kao sakriven. noću je, međutim, taj kraj londona, oživeo, mlad, glasan, i veseo. pred svakom kućom, na stepenište, iznošeno je cveće i zasađeno cveće. pred jednim vratima, tu, bio je, na ulici, pri ulazu, veliki, čist, engleski nužnik, tojest, bila je njegova šolja, napunjena zemljom, izneta, i upotrebljena da u njoj nikne cveće. kao neki spomenik? šta je to značilo? spremajući se da ode na poštu, rjepnin je, u prozoru, posmatrao taj svet, oko kuće, a njega su posmatrale te tri glave napoleonove, sa zida. nije mu se, nikako, izlazilo iz kuće. bilo je, četiri sata kad je, najzad, hteo da pođe, i, da ode, i, preda pismo na glavnoj pošti. bio je pogledao na svoj sat na ruci. na vratima ulaza u kuću zazvonilo je zvonce. rjepnin je pomislio da neko, svakako, traži, ordinskog, da donosi nešto, za ordinskog. prisao je žaluzinama na prozoru. pred vratima je stajala neka mlada žena. imala je veliki, žuti, slamni šešir na glavi. imala je velike crne naočari na nosu. jedva ju je poznao. bila je njegova mlada sunarodnica, udata za onog starog škota. kad je otvorio vrata, ona se, glasno, smijala. hoće da vidi gde su ga smestili. žali što nije došao, u ričmond, na vikend. nada se da će, idući put, doći. jahaće se u ričmondskoj sumi. dok je obilazila sobe i zagledala knjige, čučnuvši čak i na patos, rekla mu je da je ostavila kola, kod podzemne stanice, na obližnjem skveru. tamo će je i pegi čekati. ona, i pegi, su, sad, vrlo dobri prijatelji. mnogo je voli. gospođa peters uspela je da vrati ćerku iz irske. otela je od muža, tako reći, ali su i oni vratili sorokina u uniformu. on je poslat u berlin. pegi će otići kod muža. oni se vole. oni, to su. pegi i konstantin. general petrjajev, pod uticajem svoje žene, hoće da ih rastavi. oni, to neće dozvoliti. oni, to su ser melkelm i ona. sorokin je, opet, u kraljevskom vazduhoplovstvu. niko ne sme njegovu suprugu ni taći. sorokin je sad katolik. katolikinja je sad i pegi. to je sretan mladi par. olga nikolajevna je sve to izbrbljala, kao da igra balet oko kofera na patosu. tu je stajao i dug red rjepninovih starih cipela. ona ih je preskočila, a preskočila je i samovar. rjepnin je stajao sav zbunjen. ona mu je, onda, prišla, zagrlila ga, i prošaputala. kiss me. a zatim ga je, još čvršće, zagrlila, i zatvorivši oči ponavljala, muklo, to isto, nekoliko puta, ne ruski, nego engleski. u ponedeljak, posle te posete njegove tako mlade sunarodnice, rjepninu javljaju, rano ujutru, iz dorkinga, da se ser melkelm park vratio iz pariza i, da treba da mu se javi, u njegovoj kancelariji, u londonu, u jedanaest prepodne. stvar je važna i hitna. daju mu i adresu. daju mu i broj telefona kancelarija. tih brojeva nema u telefonskoj knjizi. rjepnin se onda, pre polaska, raspituje, na tom broju, da li je to tačno? govori sa nekoliko ženskih i muških glasova, koji ga uveravaju, da je to tačno i, kažu mu koja je podzemna stanica, najbliža. rjepnin onda kaže da će doći. to jutro, ni sam nije znao zašto, ali je bio skinuo sa zida ordinskove tri slike napoleona. zatim se presvukao u odelo edvarda vii, to jest u odelo, takvo, kakvo se nosilo, u doba tog kralja. izbrijan, ispeglan, pošao je da pogleda u oči tom starom škotlandezu koji ima plantaže na ostrvu silon. da mu prizna, ako starac već zna, ali samo ako već zna, da ga njegova supruga, vara. sa njim, propalim, ruskim, knjazom, koji bi mogao otac da joj bude, po godinama. da ga vara, njega, gorostasnog ser melkelma, koji bi po godinama mogao da joj bude deda. nema više belih grudvi za ser melkelma. zar je to moguće? moguće je, iz više razloga, a njemu se čini, pre svega, zato, što on stanuje, sad, u kući sa tri slike napoleona na zidu, a još mnogo više, zato, što u svetu ima mnogo promena. on je, istina, sad, samo ruski emigrant, niko i ništa u londonu, živi leš, živoj trup, kao što to i njegovo škotsko blagorodije zna. ali iako je beli rus, emigrant, eto, to se desilo, tako, na kraju krajeva prosto zato, što se on našao u londonu, jer je crvena armija pobedila. la grande armee je sad crvena armija. nema šta da krije. olga nikolajevna ga je posetila, pa mu se dala. kaže, da je to, već u kornualiji, rešila. šta ćemo sad? pognute glave, i, umoran kao da se vraća, još uvek, iz škole jahanja u mil hilu, rjepnin zatim odlazi do najbliže stanice podzemne železnice, koja je bila na trgu slone nedaleko, pored jednog teatra. nije više besposlen u londonu. ne prosi zaposlenja. škotska. kladi se na trkama. izgubio je na konjima. sad dobija na hrtovima. živi bezbrižno, a šta će biti septembra, baš ga briga. neka bude šta bude. njega više neće biti na ovom svetu. dotle će lepo živeti. novac koji sad ima zaradio je pošteno, bez moljakanja. milošću hrtova koji su se, valjda, sažalili na emigranta. toga ne treba da se stidi. oni se neće faljekati, kao babuška. šta li park sad hoće od njega? valjda neće da ga o svojoj supruzi pita? može i to ali. la grande armee,je sad, ruska. tačno je da on, emigrant iz bele armije, koja je tučena, nema prava da se, sa crvenom armijom, hvali. on pripada armiji koja je bila igračka tuđina, a obmundirovana od engleza, amerikanaca, francuza, talijana, grka, pa i japanaca. a tukla se protiv rusa, pa je, sad, kao smeće, po celom svetu, rasuta. u revolucijama se svašta događa. i u kronštatu se događalo svašta. pa ipak, park ne može da ne prizna, da je ta, bela armija, bila, s početka, nosilac sva četiri ordena svetog georgija, dok nije sama izvršila samoubistvo. platila je to mrtvima i suzama. to je, međutim, prošlost. prošloje. šta želi, sa njim, sad, njegovo škotsko blagorodije, da razgovara. o ženama? o braku? treba li da razgovaraju. koji, među njima ima, sad, na bele grudve više prava? seks, za rusa, nije koren svega. treba ćutati. eto njega je london, od knjaza, pretvorio u ćiricu nekih sedlara, čizmara, cipelara, pa u nosača, pa u konjušara. šta bi hteo, sad, taj gorostasni škot, da razgovaraju o suprugama? o tome se ne razgovara. možda želi da mu ponudi neko novo zaposlenje? ma šta da mu ponudi, ma koliko nastavio london da ga laže, i ponižava, ostaje sad ona druga, ne bela, nego crvena, armija, kojoj i on, sad, začudo, u srcu svome, ipak, pripada. armiji koja je pobedila. žali samo grafa pokrovskog. kakvo li je zaposlenje njemu nađeno? da, da njemu, rjepninu, bilo bi teško odgovoriti samo na pitanje. da li je istina da, ser melkelma, supruga, vara? šta se tu može? ona uči ruski. to nije dosta dokaza? ta tučena, bedna, bela armija, bila je komad rusije, pa je očaravala jezikom kojim je govorila. ruski. puškinom. bolje da škot ništa ne pita. la grande armeeje sad, rosijska. rjepnin je bio zaboravio da mu je olga nikolajevna rekla da je uzme, na engleskom, a ne na ruskom. te misli, da ga taj škot, može upitati, za njegovu ulogu doradnika, dovodila ga je do osećanja stida, za sve vreme, dok je, pod zemljom, železnica jurila do stanice svetog pavla. toliko je bio postiđen, pri samoj pomisli, da bude prisiljen da, o tom, razgovara, da je bio već pocrveneo, u vagonu pod zemljom, i, ličio na nekog, engleskog sveštenika, koga guši okovratnik, oko vrata. okovratnik koji engleski sveštenici zovu, šaljivo. pseća ogrlica. dogs collar. svet, koji je sedeo u podzemnoj železnici, preko puta rjepnina, mogao je da pomisli, da je to nekakva pijanica, kome se smučilo, pa je iskolačio oči, kao da će da povraća. o čemu će park da ga pita, to, rjepnin nije pitao u strahu, nego od stida. on je mogao da bude, toj mladoj ženi, otac, po godinama. a škot, mogao da bude, deda. zar to nije smešno? žurio se da se, što pre, vide, oči u oči. kuća, čija mu je adresa data, nije bila daleko od svetog pavla. bila je čudna, starinska, među ogromnim, novim kućama našeg doba. stajala je, pred njim, kao neka avet jakobejanska. niti je neko ulazio u tu kuću, niti izlazio iz te kuće, dok je rjepnin obilazio njenu kapiju. bila su to vrata, stara valjda dvesta godina. imala je tri uzana sprata. sa velikim, engleskim, prozorima, koji se dižu i spuštaju, kao gilotina. vrata su imala nastrešnicu, koju u londonu zovu. kukuljača. hood. vrlo blizu, bilo je izdavačko preduzeće, otkuda je rjepnin, nedavno, donosio knjige. setio se svog kofera. dvorište, u koje je ulazio, međutim, bila je prava idila starog londona. u patosanom ulazu, stajao je dug red kanti za smeće, koje, očigledno, nije upotrebljavao, niko. bile su čiste kao da su od srebra. oko spratova, na toj kući, visili su drveni doksati, sa cvećem, kao pre dva stoleća. kamenita česma pljuštala je, nasred dvorišta, i žuborila. u tremu, pred stepeništem, na zidu, na ploči, bio je dug red imena stanara. nekoliko izdavača, dva advokata, i adresa ser melkelma. kao nekog škotskog časopisa lovačkog društva. rjepnin nije znao da park poseduje još dve takve kancelarije, ali u drugom, otmenom, delu londona, gde je ulica, cela, palata, zidanih u formi polumeseca. crescent. kad se popeo na prvi sprat do dvokrilnih vrata parkovih, rečeno mu je, u predsoblju, da ga već čekaju. dva mlada činovnika sedela su u prvom delu kancelarije. iz drugog odeljenja, čuo se ritmični zvuk pisaćih mašina. i sekretarice ser melkelma bile su mlade i lepe. kad je uveden kod parka, i jedna, i druga, je nestala. kroz prozor je video, napolju, crkvu svetog pavla. a kad je ponuđen da sedne, u ogromnu, kožnu, fotelju, oko njega su obilazile, na zidu, slike trkačkih konja. i ser melkelm je seo. rjepnin, kroz prozor, vide da se nalazi, negde, iznad onog ćoška, kuda je nosio knjige, koje je skupljao za knjižaru koju je napustio. nešto se, sa njim, u londonu, stalno nastavlja, kao da je izabran da, nešto, u londonu, nastavlja. ser melkelm je sklanjao, sa stola, papire koji su ležali između rjepnina i njega, ali nije pušio, niti je nudio rjepnina, da puđi. otkad ga rjepnin nije video, ser melkelm se bio izmenio. za tako kratko vreme, bio je jako ostareo. bio je stariji nego u kornualiji. u odelu, u kom je sedeo, nije bilo ničeg novog na njemu, ali u licu je bilo mnogo čega novog. bio je, očigledno, umoran čovek. duge noge i čakšire njegove, i kockastu košulju rjepnin je već znao, ali je taj čovek, sad, bio poguren, što pre nije bio, ne toliko. obrazi su mu visili, crveni kao meso na ubijenom jelenu. usta su mu ostala, poluotvorena, pri razgovoru. to lice više nije ličilo na simbol sunca, rađen u drvetu, nego je, pre bi se reklo, ličilo na masku meseca, kakav se vidi, katkad, još pun, ali, kad se već gubi, u oblaku. rjepnina je posmatrao sa dva, velika, bleda, oka, sasvim hladno. pružio je ruku za praznom lulom, u pepeljari na stolu, ali nije pušio. njegova rođaka, reče, odustala je od uvoza trkačkih konja, iz rusije. on nije. radi se o tome, da ostvari jednu svoju, dugogodišnju, želju. misli reče. i think još uvek, da bi rjepnin mogao da mu pomogne, u tom poslu. trebaće mu, kad ti konji stignu. ser melkelm onda dodade, i to, da će, ti konji, biti, u engleskoj, nešto novo. ne radi se toliko o novcu, koliko o sportu. radi se o nečem novom, na trkama u engleskoj i škotskoj. to bi bila novost u njumarketu, pa i u askotu i epsomu. šta veli na to? bio je učitelj jahanja u mil hilu. park je, sad rjepninu, ličio na sliku jednog slavnog komandanta tvrđave u gibraltaru, u crvenom mundiru, koji se nije predao. rjepnin mu se čudio. zbilja mu se čudio. otkud mu leži na srcu, toliko, to što kaže. uvoz ruskih konja? medutim, rjepnin se bio odobrovoljio, jer ga park ne pita, ni o njegovoj, ni o svojoj, supruzi, i, što ga, kao svi drugi, ne nudi da puši, ili da pije, iako je rjepnin, da ne puši, stalno, ponavljao. počeo je ljubazno da odgovara, iako mu je razgovor, sa tim gorostasnim starcem bio, dosadan. reče da se boji, da, on, nije, i ne bi mogao biti, pogodna ličnost, za taj posao. nikad nije o tom ni razmišljao. ne bi mogao da, o tom, kaže, ništa naročito. pošto je ser melkelm ćutao, rjepnin je nastavio, da bi pokazao bar dobru volju, prema starom kolosu. znao je, reče, ruske konje, i trke u sanktpetersburgu, ali je sve to bilo tako davno. znao je i trke u parizu, i misli, da bi neko, doveden iz pariza, bolje poslužio. pariz je, sad, rival, po njegovom mišljenju, na trkama, londonu. u svakom slučaju, morao bi da kaže, samo toliko, da misli i think, da bi ruski konji bili, zaista, iznenađenje u londonu. park je bio ostavio lulu na pepeljaru. bio se namrgodio. tačno je, reče, da je, sad, pariz, rival londonu na trkama, ali to će biti privremeno. london je na pobede engleskih konja toliko navikao, da ih je razmazio. mekušci su. nisu više izdržljivi. promeniće se to. opasnost sad dolazi iz irske. konji iz irske, po mišljenju sorokina, koga rjepnin poznaje, a koji je sad bio u irskoj, smatra tu opasnost, kao vrlo ozbiljnu. to je sramota za englesku. znači li to da rjepnin, svoje zaposlenje, zauvek napušta? pozvao ga je da porazgovaraju, i, da čuje, šta se to dogodilo njemu, u dorkingu. ledi danken kaže, da je napustio svoje mesto tamo, i da bi ga trebalo tužiti sudu. džons kaže da je upropastio onu mladu, irsku kobilu. izgubila je trku. on, park, žali sve to. hteo bi da mu pomogne. teška je sudbina emigranta. rjepnin onda reče, mirno, da je on vratio julsku platu, koju su mu dockan poslali, pa, prema tome, ne bi želeo da, o dorkingu, dalje razgovaraju. ne namerava da se vraća više u službu kod ledi danken. radije bi išao, sa poljskim pukovnicima, da čisti srebro i posude, u dorčestru. veliki škot ga je gledao namrgođen. kako hoće. on mu je obećao, već u kornualiji, da će mu pomoći, kad je čuo njegovu sudbinu. pokušava da pomogne, ali to nije lako. uostalom, taj plan uvoza ruskih konja, moraće da padne u vodu. jedna jedina reč, na ruskom, grafa pokrovskog, bila je dovoljna da, oni ludaci u moskvi, sve, pokvare. samo to ne znači da on neće pokušati, i dalje, da opameti te ludake, jer on, park, voli rusiju, koju zna, i, na čijoj strani je, dva puta, išao u rat. ruski narod je dobar pokvarena su samo ruska gospoda. hteo bi, u svakom slučaju, sa njim, da govori o idućem nastavku njegove sudbine. jer, i sudbina ima nastavke. ima sad jedna novost za njega. nudi mu da pređe, prosto, za činovnika, u njegovu kancelariju. primaće platu koja je bila ugovorena za konje. za početak. to će da raste. osim toga, plaćaće mu i stan. dobiće, sutra, od njegovog advokata, pismo. treba i on, ovoga puta, da odgovori pismeno. rjepnin onda, nekim čudnim osmehom, reče, da bi, on, najradije, nestao iz londona, ali da, za sada, slučajno, ima krov nad glavom, pa će razmisliti. još jednom će pokušati da, prvo proda svoje slike, fotografije, o lovu na medvede u sibiru. rečeno mu je da će tu knjigu kupiti. javiće se u septembru, ako ser melkelm na to pristaje? za sada, ne bi mogao da odgovori na ponudu. on je isteran iz svoga stana i, sa rada, u dorkingu. otkazano mu je, iznenada, i, morao je, hitno, da se iseli. pokušaće da mu se to više ne desi. primetio je, začuđen, da se škot smeška, na to, ali, kao da želi, da prikrije, da se smeška. u redu, reče ser melkelm, čekaće ga, do septembra. radi se o uspostavljanju jedne nove, direktne, brodske veze, između engleske i onih ludaka u moskvi. hal lenjingrad. biće tu i za rjepnina nešto dobro. treba ga. park je, zatim, zapitao za nađu. a posle je prišao knjigama, u jednom ormanu, i, izvadio dve knjige, koje su, očigledno, već bile spremljene da ih park može dati, kome hoće. rekao je rjepninu da pročita to. reč je o brodskim vezama, između engleske i sanktpetersburga u prošlosti. a najbolje bi bilo, da ode i vidi, kancelarije i kafanicu, gde su sklopljeni prvi, baltički, ugovori, brodovlasnika i trgovaca engleskih, na baltiku. baltic exchange. tako će se i njihov prvi brod sad zvati. vrlo je romantična ta istorija. njegova sekretarica nabaviće mu preporuke da ga, tamo, prime, i, da mu pokažu taj brod. on, park, vraća se u pariz, za koji dan. on, i generalica barsutov, obijaju pragove u parizu, u ruskoj ambasadi. imaju muke da dokažu tim ludacima da, graf andreja, nije ništa kriv, i, da je pokrovski bio beba u doba revolucije, kad su ga, iz rusije, roditelji izneli. uostalom, on je i francuski državljanin. rusi, na njega nemaju nikakva prava. on, park, misli i think, čak, da bi ti ludaci u moskvi trebali, za mnogo štošta, da budu zahvalni, njemu. on, park će im još trebati. još jednom mu preporučuje da ode do tih, baltičkih kancelarija i muzeja brodarstva. on, park, smatra, da su englezi, pa i škoti, pa i šveđani, kod svoje kuće na baltičkom moru. on, park, poznaje to more i voli ga. ako rjepnin bude hteo daće mu se prilika da, jednog dana, vidi, svojim očima i sanktpetersburg koji toliko voli. to mu je supruga, nekoliko puta, rekla. ona uči ruski. on nema ništa protiv toga. i ona voli puškina. ali, što se njega, parka, tiče, ne voli puškina, kao opijum za ruski narod. ako im je baš stalo, do poezije, bolje bi bilo da vole ljermontova. on ga mnogo više voli nego puškina. možda zato, što je bio škotlandez? dodade, pocrvenevši, stidljivo. nema sumnje da bi se, taj prijem, kod parka, za rjepnina, tu, bio završio, da veliki škot nije, uzgred, stavio jedno pitanje rjepninu, koje je rjepnina iznenadilo, začudilo i razdražilo. ser melkelm ga je zapitao. da li zna, slučajno, da li je graf andreja, u parizu, oblačio neku rusku uniformu i bio ruski oficir, činovnik, generala milera, obaveštajca. da izvini što i njega pita. da li je, i on, rjepnin, bio u to vreme, u štabu djenikina? to je vrlo važno. od toga zavisi sudbina pokrovskoga. on, park, treba to da zna. njemu sve može reći, i o sebi, i o grafu pokrovskom. englezi umeju da čuvaju tajnu. pocrveneo, jako, pred tim starim škotom, rjepnin poče da odgovara, brzo, uvređen. a sa osmehom koji je bio jedak, očigledno. zašto mu treba to? pitao je promuklo. zato, reče ser melkelm, što ga vlasti, i ovde, pitaju, o pokrovskom, a pitaju, i o njemu, rjepninu. sumnjiče njih dvojicu, da, za te ludake, u moskvi, imaju neku čudnovatu simpatiju. rjepnin je starca gledao pravo u oči. sa usijanim očima, kao da bi bio rad, da skoči i uhvati ga za gušu. taj sjaj u očima trajao je kratko. završio se, na licu, koje je prebledelo, sa rjepninovim, podrugljivim, osmehom. sa grafom andrejom, reče rjepnin, o tom, nije, nikad, razgovarao. što se njega tiče, on svoje simpatije, ni za žene, ni za ljude, nikad nije krio. voli i sad rusiju. park je posmatrao rjepnina, pa se i on smeškao. knjaz, reče, malo tiše, mora, ipak, priznati, da ne može imati valjda simpatije za one, u rusiji, koji su učinili toliko štošta, što je bilo ružno, jezivo, neshvatljivo. kako može on to da odobrava? on, park, ne bi mogao da živi u zemlji, gde nema slobode, slobode štampe, slobode govora, slobode misli. što se njega tiče, odgovarao je rjepnin, on, nikad nije, to, što mu kaže da odobrava, odobravao. što se tiče slobode, dugo bi trajalo, da se, o lepoti te dame, kojoj je toliko spomenika u svetu podignuto, govori. da preko toga pređu. sve što je, on rjepnin, rekao, što je hteo da kaže, to je samo. da niko nema prava na izdaju. na službu tuđinu. nikad. a nepravde je u svetu bilo i biće. revolucije nisu šetališta za građanstvo. nej je voleo francusku, nosio je tolike rane, za nju. nije od nje tražio mnogo. čak ni vernost svoje žene u braku. a kad ga je lujeva francuska streljala, komandovao je sam paljbu. drugi maršali revolucije poljubili su kralja u ruku. što se njega tiče, on je rus, pa snosi svoju sudbinu. od njega je, otac, želeo da napravi, sekretara sazonova, kad je ambasador ruski, benkendorf, umro, u londonu. stric je hteo da napravi od njega velikog inžinjera, u svojim rudnicima u sibiru, ko sve nije hteo, i šta sve nije hteo, da napravi od njega nešto. u štabu brusilova, postao je vojnik, slučajno. praporčik. brusilov je ostao u rusiji, a on nije ostao, ali ne misli više da se menja u životu. ostaće takav do kraja. za njega, sve, što se u rusiji desilo, samo je neki strašan san. ali se taj san prolepšao. to je sve. prolepšao. valjda da ga odobrovolji, škot je onda udario u pohvalu carske vojske i uzvikivao da je, s početka, i u prvom svetskom ratu, išlo dobro, sa rusima. artiljerija ivanova tukla je kao grom. brusilov je razneo, na paramparčad, neprijateljsku armiju. rusija je trebala da ide, do kraja, sa engleskom, i sve bi bilo dobro. sa njom bi rusi bili dočekali pobedu. rjepnin se, tada, već kajao, što se upustio u to brbljanje, sa tim starcem, i pitao se čemu taj dijalog, sa tim, škotskim dromedarom? zašto? nije takav razgovor, posle onog, što se pokrovskom desilo, ni očekivao ali nije hteo da pita, zašto brbljaju sve to? rjepnin je bio ustao, očigledno u želji da prekine taj razgovor. rekao je svoje uobičajeno. sve je to prošlo. sve je to davno prošlo. a kad je škot ponovio, da bi se, sve, to, dobro svršilo, za rusiju, da su, do kraja, išli sa engleskom, rjepnin se podrugljivo smeškao. ne veruje, dodade, ne veruje, da bi to bilo za rusiju dobro, niti bi je spaslo. a kad škot, iznenada, dodade, da je to bila, u stvari, izdaja saveznika u ratu, rjepnin je pocrveneo u licu. da, da, pitanje je samo. koji je saveznik izdao? da, da, ivanov je, s početka, tukao kao grom. spasavali smo francusku. brusilov je vodio milione na klanicu, da bismo uvukli u rat još jednog saveznika, italiju. horošo, horošo. ura, ura, za naše verne saveznike. verne saveznike? a oni su uvek imali samo dva plana, u ratu i u prvom, pa i ovom, drugom, ratu. da nemačka ode, ne na zapad, nego na istok, na rusiju. da među pobednicima, na kraju, nemaju, pri zelenom stolu, i rusiju. to je koješta uzvikivao je veliki škot. ne, to nije koješta, odgovarao je rjepnin, mirno. rusija je nosila glavnu tegobu rata, na leđima, a kad je izgubila rat, mi smo, još uvek, stojali, u stavu mirno, okrenuti prema carskoj loži, u marijinskom teatru. nismo ništa naučili, od djekabrista, ni od puškina. mi smo, carski oficiri, izuzev mog, pokojnog druga, barlova, stajali, tako, u stavu mirno, i onda još, kad su već i nepismeni kozaci odbili da slušaju komandu na znamenskom trgu. nisu oni u moskvi ludaci. mi smo. park je očigledno bio razdražen. ponavljao je ljutito. to što vi, knjaz, bivši carski oficir, kažete, sad, vrlo je interesantno, vrlo interesantno. po vašem mišljenju, trebali su da se poklone pred crvenim barjacima, da streljaju cara, i, da se predadu? park se, očigledno, nije nadao tome i gledao je rjepnina začuđeno, a još više, kad mu je rjepnin odgovorio kroz smeh. da, trebali su da učine, ne to, ali nešto slično. ono što je brusilov učinio. ono što bi djekabriste bili učinili, što bi puškin bio učinio, i, što je tuhačevski učinio. a ne pitate se, šta su crveni učinili? stvorili su, ser melkelm, vojsku. novu vojsku dodade rjepnin, ozareno. za mene, mislili vi šta hoćete, to je dosta. spasli su rusiju. meni je to dosta. škot je onda izgubio strpljenje. vikao je, teatralno, glasno. šta su spasli? kakvu rusiju? belosvetski stranci? kozmopolite? rjepnin ga je, začuđeno, posmatrao, ali se nije smejao. setio se da, tamo, ima mater, koja je još bila živa, pre pet godina, prema izveštaju crvenog krsta. bio je ustao i park mu, sad, na kraju, pomirljivo reče, da, i on, priznaje, da je carskoj vojsci, u tom trenutku, bilo teško da se reši, i opredeli, da li da ide, nadesno, ili nalevo. rjepnin se smeškao. da, da, i on, već davno, veruje, da svaki čovek, svaki vojnik, i u ratu, pa i u građanskom ratu, nema slobodnu volju, nego ima neku, geografsku, sudbinu. njegova je sudbina bila da se, slučajno, našao u ekaterinodaru, sa svojim ocem, u djenikinovom štabu. škot kao da se odobrovoljio, ili, u želji, valjda, da prekine dalju prepirku, reče, da, i on, donekle, misli tako. čak i na termopilama, bilo je tako. čak i u škotskoj bilo je stalno tako. čudnovata je sudbina vojnika. i on sažaljeva vojnike. i škotska je zemlja vojnika. narodna nošnja, u škotskoj, bila je, vekovima, prava sudbina ljudi, pa i za njegovu porodicu, pa i za njega. london je to bio dobro zapazio, i iskoristio. zabranio je škotima tu nošnju, staru hiljadu godina. počev od avgusta 1747. a kažnjavao je, za nošenje te nošnje, iseljenjem neposlušnih, u kolonije. treba priznati da je magija, to, biti. vojnik. bila je to lepa nošnja na čoveku, na škotu. spavali smo u njoj, noću, prostirući vres, pod nas, na zemlju. makalisteri odoše, zbog toga, u kanadu. fergusoni zakitiše svoje šlemove, prkosno, suncokretima i dračem. maknilima ne ostade ništa, sem njihovih sitnih i čupavih ždrebadi i njihovog ratnog pokliča. u smrt ili pobedu. buadh ne bas. poslednji roz pao je, sad, u africi, protiv nemaca. poznavao sam ga, lično. a i vi. rusi, upoznali ste nas, za vreme krimskog rata, dodade škot, ponosito. ko zna dokle bi taj razgovor o vojnicima trajao, između tog velikog škota i rjepnina, da ser melkelma nisu podsetile sekretarice da ima novu, drugu, posetu. iako se rjepnin nećkao, park je onda naredio da rjepnina odvezu kući, njegovim kolima. ispratio je rjepnina, iznenada, vrlo ljubazno. rjepnin je, posle te posete, pred svojom kućom izišao iz kola, zamišljen, i, otključavao, vrlo lagano, vrata na kući, kao deca kad se probude iz sna. srce mu je kucalo kao da mu neka tičica peva, u srcu. bio je rešen da ne primi, nikakvo, zaposlenje, kod tog škota, ali, i da ne primi više nikakav poziv, na vikend u ričmondu. sve mu se to činilo i suviše čudnovato. već istog dana, međutim, dobio je pismo, u stvari čitav svežanj, pisama, od advokata ser melkelma. papire. podatke i slike o brodu, koji će uspostavljati vezu sa lenjingradom. o uređenju broda i radu blagajne na brodu. monetarni sistem. valutarne propise. pristaništa, i u odlasku i u povratku. a u zasebnoj kutiji, bili su papiri, koje je imao da popuni lično. biće pomoćnik dakle pomoćnik blagajnika na brodu. bile su priložene, uz te papire, i slike apartmana blagajnika. a u pismu je rečeno, i to, da će se u oktobru provesti četiri nedelje u škotskoj. kurs, sa ispitom na kraju. u jednom dvorcu. biće i razonode. pastrmke. narodne igre. cela će posada provesti nedelju dana, zajedno. zatim su poslepodne, došla po njega, i ona dva, mlada sekretara, koje je u kancelariji velikog škota video. došli su kolima. da mu pokažu brod koji će uspostavljati vezu sa lenjingradom. brod koji, u stvari, skoro ceo pripada ser melkelmu. brod je bio dovučen u london i nalazio se u doku. bio je ukotvljen u griniču, nedaleko od kuće, u kojoj je petar veliki stanovao, kad se, svaki dan, pretvarao, iz cara, u radnika, u brodogradilištu. brod je beo i ličio je na lepu fregatu. radnici su još, uveliko, radili na njemu, i na palubi, i pod palubom. rjepnin je prolazio, među tim radnicima, dizalicama, testerama, kao neki milionar, kome spremaju raskošnu jahtu, vrlo modernu. da ne bi smetali, pri radu, rekoše mu da će mu pokazati samo prostoriju u kojoj će biti smešteni blagajnik i knjigovodstvo. apartman je bio mali, ali vrlo lep. bio je okićen slikama lenjingrada, a imao ih, na zidu, toliko, da se rjepninu učini kao da prolazi kroz onu knjigu slika, koju mu je graf andreja bio poklonio, pri rastanku. pri izlasku posle te posete na brodu, rjepnin je osetio kako u brodu počinju da rade ogromni motori. brod je tiho drhtao. na rebrima broda bilo je ime broda, ispisano metalnim slovima. baltic exchange. mladići su ga vratili kući, vrlo ljubazno. trudili su se da budu vrlo ljubazni. rastali su se, međutim, sa njim, hladno. rekli su mu, samo toliko, da, za kraj oktobra, spremaju brod, za probnu vožnju. čuli su, rekoše, da će i rjepnin dobiti pozivnicu. idući dan, rjepnin je bio zvat ser melkelmu, ponovo. da se javi u jedanaest tačno. hitno je. u jedanaest, tog dana, rjepnin je onda, tačno, ušao, opet, u kancelariju ser melkelma i bio je pušten, odmah, bez čekanja u njegovu biblioteku kroz čije je prozore opet video crkvu svetog pavla, koja je bila, tog dana, sva u sjaju i suncu. park ga je dočekao veselo. nada se, kaže, da mu se brod dopao? a dopašće mu se, još više, kad ga bude video na probnoj vožnji. brz je i snažan kao brodovi u ratu. raduje se i, da će ga videti, kad dođe u škotsku. biće mesec dana u škotskoj. bio je ljubazniji nego ikad pre. žali, kaže, što razgovor mora da svrše brzo. rjepnin je, međutim, svakako, primio papire, koje treba da ispuni, svojeručno. neka mu, sutra, donese to. taj mesec dana, u škotskoj, koji će sva posada broda provesti zajedno, biće vrlo veselo. videlo se, međutim, da rjepnin želi da, na sve to, kaže, nešto. kao da je kriv za nešto i kao da želi da izbegne svađu, izjavio je, da on ne želi, da on ne može da primi, da se on oseća nesposoban, za to mesto, pomoćnika blagajnika, na tom brodu. čvrsto je rešen da se u taj brod ne ukrca. on je vojnik, nije ni za šta drugo. škot ga je posmatrao mirno i hladno, ali ćutke. najzad se osmehnu. okrenuo je od rjepnina svoju razbarušenu glavu. reče tiho. u redu. i on je vojnik, razume to. moli ga, ipak, da, kod svoje kuće, mirno, još jednom, razmisli, o svemu tome. želeo je da mu pomogne, u njegovom, teškom, emigrantskom životu. obećao je to svojoj supruzi, koja je ruskinja. rjepnin je bio sav crven u licu. neka još jednom razmisli. on se vraća, sutra, opet, u pariz. mora da kaže da je, ovo, poslednji put, da se umešao u tuđe, privatne stvari, koje ga se ne tiču. ubuduće prekinuće i sa komitetom. i sa generalom peters. ovo je bilo poslednje što je za njega pokušao da učini. neka još jednom razmisli, kod kuće, pa, ako se predomisli, neka mu se javi, ponovo. avgust mesec je u engleskoj vrhunac leta. london je prazan, sve je na letovanju. život onih koji su ostali u varoši, teče mirno, ulicama, po parkovima, u hladovitim bioskopima, i pabovima, uz pivo. sve se kreće, čak i autobusi, bez žurbe, spokojno. jure samo železnice pod zemljom. rjepnin je bio rešen, i dalje, da, oktobra meseca, učini kraj svemu tome, i sebi. samoubistvom. čemu dalje da živi? čekao je, kao što je to obećao, da čuje, da se nađa smestila kod svoje tetke, i, da bude siguran, da je spasena, i neće završiti kao prosjakinja u londonu. čim se u to uveri, on će otići. drugog izlaza nema. mogao je, razume se i dalje, da trčkara i traži zaposlenje, da se ponižava, da bude, negde, na primer noćni čuvar, u nekom slagalištu, čistač u nekoj piljarnici, ili nosač na pijaci, ali to je sve. još koju godinu. ni to, na miru. ni u nekoj sobici, pod tavanom, u nekoj čatrlji, u okolini londona, među đubretarima. ni to. ni to. sorokin i bjelajev našli bi puta i načina, da ga nađu, i tamo, i da, mu uzmu, i to. da ga ne ostave na miru. sve bi se to promenilo, u njegovom životu, samo ako bi sagnuo glavu, pred komitetom. kad bi, kod engleza, postao, ono što oni zovu. koristan useful. čemu onda živeti i misliti, svaki dan, na to. sad, kad je ostao sam, još više se pitao. čemu živeti? katkad bi sedeo, satima, preko dan, u onom delu hajd parka koji nazivaju kensingtonski. sedeo, na klupi, u jednoj aleji, pored jednog trkališta, jahača prepona. svaki dan je, tu, bilo jahača. većinom devojaka na muškom sedlu, koje su uzimale prepone kao džokeji. često je, tu, bilo i utakmica na preponama. rjepnin je sedeo zagledan u palate, koje su imale svoje vrtove, na drugoj strani tog trkališta, u parku. to su bile ambasade. njima se prilazilo, sa druge strane, kroz aleju starog drveća, u kojoj je bio zabranjen saobraćaj, a, na čijem je ulazu i izlazu, stajao, po jedan lakej visokog stasa, i dostojanstven, sa velikim klobukom prošlog veka, na glavi, u viktorijanskom odelu čuvara. u aleji su bile ambasade, poćev od sovjetske pa do izrailske. prolaz pešacima bio je dopušten. rjepnin je mogao ući, kad god je hteo, tu, rusima. mogao je da se prijavi kao emigrant ruski koji želi da se vrati u rusiju. činovnici ambasada, kad bi prekinuli posao, izlazili bi, u park, pred tim ambasadama, na travu, i, sedeli u trščanim foteljama, zagledani u prepone, i jahače. rjepnin je, često, pomislio sad. trebalo bi tamo otići. da, da, kad ne bi bilo nađe, koju je tek bio spasao od londona i poslao kod tetke. i kad bi se prijavio sovjetskoj ambasadi, trajalo bi dosta dugo, dok bi mu dozvolili, da se vrati u rusiju. a bjelajev i sorokin, to jest komitet, našli bi načina, i puta, da ga, kod rusa, predstave kao engleskog špileta, kao što je bio običaj da se drugi predstavljaju, englezima, kao ruski špijuni. ta komedija, ta tragikomedija, bila je poznata, godinama, ali je uvek uspevala. rjepnin je bio gotov, i na to, ali nađa? sibir? ona bi, kad bi se njegov slučaj raščuo, dojurila, da sa njim deli sudbinu, kao one ruskinje, koje su pratile muževe, u sibir, za vreme carstva. a moglo je da joj se desi, da joj onemoguće, i to. ne, to nije hteo. sve te njegove misli završile bi se, dok bi sedeo, u tom parku zagledan u te jahače i jahačice na preponama, ustajanjem sa klupe, pa bi, polako, pošao, otuda, pognute glave, kući. tamo je bar imao tišinu, samoću u kući, a uveče je mogao i da sluša moskvu. koračajući, kroz hajd park, u kome je već poznavao svaki puteljak, svaki žbun, sve ptice na vodi, bio je mučen, uvek ponova, kikotom i šapatom u ušima, svog, pokojnog, druga, barlova, koji se ubio, ali kojeg se nije mogao otresti. to šaputanje, u uvo, to uobraženje, bilo je postalo, kod tog rusa, stalno, čim bi razmišljao o povratku u rusiju. barlov mu je šaputao da je to, tako neizbežno, kad čovek hoće da se vrati, tamo, kuda ne može više da se vrati, osim u sećanju, ili u smrti. do viđenja, dakle, negde u sanktpetersburgu, knjaz, kad dođe vreme, da nas, familije, nose i sahranjuju, po drugi put. šta vam to nudi, sad, taj gorostasni škot? da budete perser, knjaz? čelovjek angličeskij? da nasledite grafe andreju koji je u apsu u rusiji? rjepnin je to slušao, u hodu, kao da, zaista, čuje u ušima, to, što mu barlov šapuće, a išao je sa jednim ludačkim osmehom na licu, dok je to barlov govorio. taj osmeh su i prolaznici mogli da zapaze, ali su prolazili ne osvrćući se. ima toga u parkovima, kao i u podzemnoj železnici u londonu. skoro nesvestan, rjepnin je pešačio, sve do skvera koji je blizu ulice u kojoj je stanovao, kao da nije kući pošao. bio je čak sišao i u podzemnu stanicu, zbunjen, kao da će da, opet, ode do crkve svetog pavla, i, okrenuo se i vratio se, tek, kad se predomislio. hteo je da ode, sa svojim pasošem, tog dana, u odeljenje za pasoše, da bi video, da li je sve u redu, ako bi pošao za pariz. ali se rešio da to ostavi za sutra. imao je poljski emigrantski pasoš. hteo je da vidi da li nije zastareo, i, da li još vredi? vraćajući se, iz podzemne stanice, on je, i u stvarnosti, toga dana, nalazio čudne pojave. umoran, izlazeći iz podzemne stanice video je, nad glavom, ogromnu, crnu, cev, za koju je mislio da je neki naftovod, gas, ili vod električnih žica. tek se, posle, setio, da je to rečica koja, pod zemljom, nad glavom putnika, tu, protiče, iz jezera u hajd parku i otiče u temzu. može i toga da bude, da rečice protiču nad glavom. stepenice, automatske, su ga, međutim, nosile u vis. podne je bilo prošlo kad je stigao kući. pognute glave, iznuren, kao neki nosač, koji u londonu nosi teške terete, otključavao je bravu i ušao u stepenište. u kući ga je čekala, prijatna, hladovina. na patosu, ubačen kroz otvor za poštu, ležao je jedan telegram. podigao ga je, začuđen. mislio je da je od nađe. međutim, telegram, je imao samo nekoliko reči i bio je iz londona. sutra, posle podne, ću doći. miss moon. pošta, gde je telegram predat, bila je u istočnom delu londona, tamo gde stanuju naseljeni, siromašni jevreji, koji su došli iz rusije i poljske. pitao se, otkud tamo, iz podruma, miss moon? u idućem trenutku, međutim, znao je ko će biti ta miss moon, o kojoj je, nedavno, razgovarao u ričmondu, sa svojom mladom sunarodnicom, i, rekao, o toj engleskinji, dvetri lepe reči. pričajući o podrumu, u radnji familije lahir, gdje je bio zaposlen. olga nikolajevna se dakle boji? ne telefonira? otišla je čak u taj kraj da preda telegram da će ga posetiti. za svaki slučaj, da zavara trag? kako je to smešno. bio je rešen da sutra ne bude kod kuće. u kući, u kojoj je stanovao, bila je velika tišina. u tuđoj kući. u ogromnoj varoši, za njega, i posle toliko godina, nepoznatoj, tuđoj varoši. iako je ona javljala da će doći sutra, prišao je prozoru, i nehotice, kao da se boji da ona ide za njim. ulica je bila prazna. dakle to je hteo taj nosati škot? da ga pretvori u agenta? a šta hoće njegova supruga? da dođe, sutra, svom ljubavniku. ljubavniku, koji bi, po godinama, mogao otac da joj bude, a koji je sad u njenom braku doradnik. najčudnije mu se činilo, to, da niko u toj ulici, u celoj toj okolini, ne zna, već godinama, ni da on postoji, a još manje da ona dolazi kod njega. niko ne zna da se on nalazi, u toj tuđoj kući tog poljaka, osim meri i jednog vratara, malo dalje, u tim kućerinama gde je stanovao za vreme rata. a moglo bi da se desi, kroz koji dan već, da leži tu, u toj kući, na podu, mrtav, posle deklamacije nejove komande, samom sebi, sa kuršumom u srcu. soldats droit au coeur. dok je otišao do kujne u toj, tuđoj, kući, čak se i smeškao samom sebi, koliko živi čovek u praznini, u nepoznatom. ne, niko ga i ne zna, tu, iako je, godinama, stanovao, i pre, u tom delu londona. ordinski je bio odveo sa sobom svog terijera, pa ga nije dočekivao niko, čak ni pas. dočekala ga je bila samo samoća. sva su vrata u kući zjapila prazna, širom otvorena, kao da će se, tek za njim, zauvek, zatvoriti. bila je prijatna promaja. spremio je sebi čaj. verovao je, kao i svi rusi, da, leti, u vrućini, čaj hladi. varao se, ali se sećao da je, tako, naučio, u detinjstvu. dok je pio čaj, primetio je da ga, sa zida, gledaju prazni kvadrati skinutih napoleona. činilo mu se, sada da je bilo glupo, to, što je, sa njima, uradio. sakrio ih je u orman. pomislio je da će meri, to sigurno, ispričati ordinskom, kad se vrati. iako se nešto bunilo u njemu, sad, protiv toga, i nehotice je prišao ormanu, povadio te slike, i, vratio ih na njihovo mesto. šta ga se, do đavola, tiče napoleon. pred ogledalom, na mramornom ognjištu, video je u isti mah, fotografiju svoje žene. da, da, sutra, kad olga nikolajevna bude došla, on, prosto neće biti kod kuće. neće da bude doradnik, u braku, nikome. bio je opet našao, i dohvatio onu knjigu, o sanktpetersburgu, to jest lenjingradu, sa slikama, koje su mu, kako su dani prolazili, postajale sve milije i lepše. te slike, sa kojih nije skidao oka, sviđale su mu se sve više i skidale su mu stid sa obraza što je pripadao toj varoši, za vreme cara i raspućina. već godinama, kad bi se o toj varoši povela reč, a o njoj se u londonu mnogo brbljalo, rjepnin je odgovarao, kao pobesneo, nekim panegirikom ruskih aristokrata, koji su dizali, i protiv careva, pobune. da zdrastvujet dekabr počeo bi onda jedan glas, u njemu, da viče. u njegovoj glavi. da li smeh barlova, da li šapat njegovog srca, koje kuca jako? da zdrastvujet moskovskij pobunjenij gardijskij polk. da zdrastvujet tulčin. rosijskomu dekabru slava.dosta sa napoleonima na zidu. dok je nešto, u njemu, to, vikalo, pred očima rjepninovima pojaviše se glečeri švajcarski, sneg i led, a rosijska armija išla je u pomoć saveznicima. a saveznici? koje je veliki škot obećavao, kao i u ovom ratu, sovjetskim armijama, gde su bili oni? po čudesnim putevima, u planinama švajcarskim, ruska je armija silazila sa glečera u doline, gazila reku, prolazila vodu, a zatim se, opet pela uz planinu na drugoj obali, neprijatelju u leda, sa hiljadama mrtvih, koje je ostavljala za sobom, na snegu i ledu. žurila je u pomoć saveznicima. kao gorostasna, crna gusenica vojnika, kroz mećavu, u dolini muote, stigli su rusi u pomoć saveznicima. taj silazak, uzalud, kroz alpe, trajao je šezdeset sati. a ko su to bili na alpima? bio je to bezbroj prostih mužika, pretvorenih u vojnike. vojnikje velikomučenik. kakčudnij metamorfoz mužika. a šta na to kažu u londonu? ordinski se smejao, kako je djuk od jorka išao u pomoć, rusima, i popeo se na jedan breg. a zatim? opet, sišao. ordinski je te stihove, koje su sami englezi, o djuku, spevali, ponavljao, zacenivši se od smeha. medutim, u to vreme, u tom veku napoleona, bilo je sedam hiljada pobuna u rusiji, seljačkih pobuna, a, uoči revolucije, broj tih pobuna bio je narastao na trinaest hiljada. o tom se u svetu ćutalo. a šta je bila najveća briga napoleonova? da se ženi. postao je bio car. prosio je, od ruskog cara, jednu rusku princezu. zašto mu je, do đavola, nisu dali? možda ne bi bio pošao na moskvu? sad je, on, rjepnin, za to, kriv. sedi u londonu u tuđem stanu, knjaz. napoleon je pošao na moskvu sa više od šest hiljada vojnika, ali se već posle prve bitke sa rusima, kod smolenska, kažu, zamislio. toliko je hiljada mrtvih vojnika bilo ostalo, za jednu princezu u krevetu. veliki napoleon nastavio je, ipak, do moskve. nije znao šta ga čeka, mesto princeze. petsto pedeset hiljada njegovih vojnika se nikad nije, iz rusije, vratilo. da nije postojao maršal nej, nijedan se ne bi bio vratio. koga se vraga, on, rjepnin, sad, upušta u razgovor, o tome, sa tim ludim škotom? moskva je gorela? da zdrastvujet rostopčin. uvek će se naći, u rusiji, neki rostopčin. nikakve, on, veze nema više sa tim škotom koji mu nudi uvoz ruskih konja, i, da plovi na pruzi do lenjingrada. neka čudna veza, međutim, sve više postoji između njega, emigranta, belog rusa, i te nove crvene, ruske, armije. neka čudna radost, neki ponos, i u njemu, emigrantu, kad pomisli na tu armiju, na rusiju, u kojoj se rodio, koju voli, iako u nju ne može da se vrati. sve je, to, o čemu on i ordinski, on i taj škot, razgovaraju, prošlost. napolju, na ulicama, oko crkve svetog pavla, ima jedan drugi, novi svet. bujica saobraćaja, trgovine koja je religija engleza, rad, i zidanje novog londona. zašto njega pitaju, međutim, stalno, samo o tome, šta misli o staljinu? zašto mu nude, sad, da bude pomoćnik blagajnika, na brodu koji će ploviti između hala i lenjingrada. kako bi bilo lepo ploviti baltikom petra velikog, kako bi bio lep taj metamorfoz, da se, on, iz konjušara, pretvori u mornara. zašto njih sve, međutim, žele, da samo pretvore, u jednu jedinu vrstu emigranata? u onu, koju oni nazivaju korisnom useful, tobože u savetnike za uvoz ruskih konja. tobože za pomoćnika blagajnika, na brodu. čemu ta želja da i njih, emigrante, ubede, da su bili tučeni, pre sto godina, od engleza, na krimu. da je i sevastopolj pao. sanktpetersburg ni tada nije pao. daleko od toga. čak se i engleska flota napravila smešnom, pred sanktpetersburgom. topovi ruski, iz kronštata, smejali su se. da zdrastvujet tvjordina kronštat. park mu je rekao da su, na krimu, rusi upoznali škote. a zar nisu i englezi na krimu upoznali ruse? mnogo više? da zdrastvujet inkerman. da zdrastvujet malakov. sto hiljada francuza, petnaest hiljada talijana, trideset dve hiljade engleza, dvadeset osam hiljada turaka, tučeno je, na krimu, baš na dan godišnjice bitke kod mesta vaterlo. a kakve to veze ima, sada, sa njihovim životom? to ponavljanje uspomena, na ratove, na bitke, u kojima su, tobože, jedni nizali pobede, a drugi izgubljene bitke. zar to nije smešno? a još lude je bilo, što nije mogao da nađe, razlog, zašto se to, njemu, toliko, spominje kad traži posla i zarade u londonu? s početka, svega je pre bio željan, u londonu, nego razgovora o bitkama, ratovima i pobedama. kakve je to veze imalo sa njegovim traženjem posla i zarade? zašto njima, svaki dan, spominju krim? park je prebacivao rjepninu da preuveličava primere ruskog junaštva i značaj ruskih pobeda, a zaboravlja hekatombe mrtvih engleskih mladića, kod pašendela. rjepnin je odgovarao da se park vara. nikad on nije sumnjao u junaštvo tih engleskih generacija, koje su izginule kod pašendela u prvom svetskom ratu. ceo svet to zna. uostalom, svaki narod ima, u svojoj istoriji, primere kukavičluka i herojstva. rusi, primere nekog ludog, ruskog, junaštva. škoti svoju 51. diviziju, koja je četiri puta, sva, izginula, a koja je išla u napade uz svirku gajdaša. niko nikad nije poricao hrabrost engleskih mornara, izginulih na okeanima. ono što se, celom svetu, kod parkovih sunarodnika ne dopada, to je trgovački duh engleza, u ratovima. slava bogu. uvek se bore do poslednjeg francuza, škota, ili irca. uvek se bore, do poslednjeg indusa, ili australijanca, ili njuzelanđanina. kad su napadali na nant, poslali su škote, sa lordom lovatom, sa nožem u rukama. a kad su vršili napad, probe radi, na dijep, poslali su, da izginu, tri hiljade kanađanina. uvek se bore do poslednjeg vojnika svojih saveznika. park se tresao od smeha. kaže. i rat je trgovina. i ordinski mu je pričao da, i njima, poljacima, kad traže posla, uvek stavljaju pitanje. koje bio bolji, pilzucki, ili tuhačevski? da li će poljska trpeti rokosovskog, u varšavi? što je bilo najluđe, o tom pitaju, i one poljake, koji su demobilisani i žele da se pretvore, u engleskoj, u zidare, limare, kočijaše, i zemljoradnike. većina nije čak ni znala, da je rokosovski u varšavi. a neki, ni to, ko je rokosovski. takvi su uvek oni narodi, koji sede i gledaju, kako se drugi tuku, mesto njih. njihovi saveznici? poljacima, na primer, nisu priznavali, čak ni monte kasino. park je rjepninu, stalno, dokazivao, da su rusi ušli, u prvi svetski rat, nespremni, aljkavi, nesposobni i glupavo. s početka, mlako, sa dosadom, rjepnin je odgovarao da to nije tačno. naprotiv, jedno od najvećih iznenađenja prvog svetskog rata, bila je. brza, ruska, mobilizacija. miliona vojnika, protiv nemaca. pored engleskog, ekspedicionog, korpusa, koji je brojao svega, i slovom i brojem, sto šezdeset hiljada vojnika. druga nemačka armija tuče engleze južno od marne, odmah, u početku rata, i, prekida čak njihovu vezu s francuzima. rusi su ih, sa velikom bitkom kod lemberga, nesumnjivo, spasavali. to su fakta. to se zna. rusi stižu do karpata. park je, na to, kao da se pretvorio u nemca, dokazivao, velike pobede nad ruskim armijama, koje su bile upale u prusku. rjepnin mu je onda skretao pažnju, na ogromne, ruske, gubitke, da bi se u francuskoj spasli saveznici u to doba. nemci su se bili uplašili od rusa, za berlin. ruski su topovi grmeli, tako, da ih je cela evropa, uzdržanim disanjem, slušala. francuska je izmolila rusku ofanzivu. brusilov je polazio, sa dva i po miliona mužika, a nije tačno, ni to, da ruski radnici, već 1916, sabotiraju fabrike i ne rade za rusku vojsku. naprotiv, ruski radnici snabdevaju ruske tvrđave fantastičnim brojem topova, a neprijatelj sagoreva pod masovnim jurišima rusa. iduće godine ruske armije spasavaju italiju. park, koji se bio začudio, i zaprepastio, od promene u mišljenju tog, carskog, emigranta, kad je bila reč o rusiji koja je bila, sad, crvena, prešao bi onda preko miliona mrtvih rusa na bojištima i pokušao da zastupa tezu. kako je revolucionarna rusija, poslednjih godina toga rata, izdala svoje saveznike. koje saveznike? čije saveznike? ruski mužik i ruski radnik nije umeo da sačeka pobedu uzvikivao je park. pobedu su izvojevali englezi, francuzi i amerikanci. ono što je, onda, počeo da tvrdi rjepnin, sasvim je zbunilo ta dva čoveka, koji su počeli tu debatu, još u kornualiji. rjepnin je tvrdio da rat, pobeda u ratu, poraz u ratu, nikad nije onakav, kakav je, posle, u brbljanju potomstva. već posle deset, dvadeset godina, laž se preliva preko bojišta, kao zaborav preko groblja. englezi, francuzi, amerikanci su govorio je rjepnin, tukli tek jednu, već tučenu, nemačku. i u prvom i u drugom svetskom ratu, nemci su sami pevali u vojsci. da se, na istoku, bori nemačka armija, a na zapadu, stoje nemački vatrogasci. što se tiče ruskog mužika i radnika, treba priznati da su, dugo, čekali, na pobedu, čak do poslednje godine rata. ruski mužik je, u masama, ginuo, za tu njegovu, nekakvu matušku. a nije dugo klonuo, ni ruski radnik, koji je radio na naoružanju vojske. čekao je na pobedu i suviše dugo. nije on vodio rat. rat je vodio car i dvor, pa se tako i svršio. da zdrastvujet putilov. to, da taj emigrant, potomak feldmaršala i princa rjepnina, brani one, koji su postali crveni, koji su mu uzeli rusiju, i, sve što je u rusiji imao, sva imanja, to je bilo, ono, što je tog, štedljivog, škota, već u kornualiji, bilo začudilo. često je ćutke posmatrao rjepnina. toga dana, kad je rjepnin razmišljao o svojim prepirkama, sa parkom, moglo je biti već šest, sedam sati, kad se rjepnin umorio, od tih sećanja, ogorčenja, razmišljanja, i, neme prepirke u glavi, sa tim, gorostasnim škotom. sve je to bilo besmisleno. davna prošlost. osetio je da se umorio i da je ogladneo. otišao je u svoju, to jest ordinskovu, kujnicu i spremao sebi da nešto pojede. a jeo je nemo. zamišljen, svaki zalogaj, kao da je zalivao suzama, iako te suze nisu tekle iz očiju. ležao je zatim, dugo, u polusnu, u toj kući, koja je bila sparna, a hladila se tek polako. razmišljao je o samoubistvu. trže se, pri pomisli, da taj starac, očigledno, ne zna. ne zna, ono, što mu je tako mlada supruga učinila, dok je on bio u parizu. otkud, međutim, sad, ta ponuda, da se rjepnin ukrca u brod koji će ploviti u rusiju? šta li su ti ludaci, u moskvi, kako ih park naziva, saznali o pokrovskom? zar je moguće da jedan pokrovski padne tako nisko, da igra ulogu špijuna? rjepnin nije verovao u to. pokrovski se, nikad, ne bi primio, takve uloge, protiv rusije. da padne tako nisko, kao što su bili pali, bar tako se pričalo, neki blagoveštenski, truhin, georgije žilenkov, i drugi nesretnici, o kojima je slušao u parizu. pa šta je onda ostalo za carističkog emigranta? čuo je, u glavi, da ga barlov, kroz smeh, pita. neka elegija knjaževska nad rusijom? vraga. ostali su, za emigranta, plač i pesma ruska, do samoubistva. a što se tiče saveznika koje škot toliko spominje, englezi su sad pretvorili, nemce, u buduće saveznike. engleska, sad, sprema, nemačku, protiv crvenih. a valjda je park čuo i za, najnoviji, predlog, amerikanskog predsednika, da se svi ruski emigranti predaju moskvi? streljat. rusija je velika lekcija za celo čovečanstvo. a tako isto i mozak amerikanskog prezidenta trumana. carstva su prolazna, bila su, i ostaće prolazna. čak su i sudbine, kako reče taj starac, samo, nastavci sudbina. promene su večne, jedino. a pokrovski se više neće vratiti u rusiju, nikada, a neće se vratiti, ni iz rusije, nikada. rjepninu je bilo lakše, otkad je zid ostao prazan i na njemu nije bilo tri napoleona. moglo je biti šest, sedam sati, kad se otimao od tih uspomena, prepirki sa tim škotom, i, kad je rešio da ode, iz kuće, nekuda. u ormanu, međutim, duboko, dole, kuda je napoleone bio smestio, rjepnin je, iznenađen, primetio nekoliko spratova hartije tapeta, koje je ordinski bio, očigledno, spremao, za dekorisanje zidova u kući, u kojoj je stanovao. bile su lepe, pune apstraktne igre geometrije u boji, sa vanrednom igrom linija koje su se provlačile pravo. svaka između dve tačke i to najkraćim putem. pod hrpom te svilene hartije rjepnin je našao i priručnik francuski o lepljenju tapeta, o kompoziciji formata tih bojadisanih linija krugova kvadrata. u tom najnižem odeljenju ormana naslagane su bile i boje, masti, lepila, četke za rad pri lepljenju tapeta. a pored svega toga i komplet kaputa, kapa, i rukavica, molera zidova. to je ordinski, očigledno, bio pripremio, pre nego što je bio krenuo u poljsku. rjepnin se pitao, iznenada, i veselo, kako bi bilo da iznenadi poljaka, dok sedi besposlen u londonu, u njegovom stanu. da tapetira sobe. da svrši to. da bude za pana tadiju, kad se bude vratio, gotovo? bio je, kao neko dete, kad vidi igračku, sav radostan kad je to pomislio, a ima, sad, vremena, u toj kući. mogao bi zbilja da uradi, to, kad je, to, jedini smisao njegovog života. glasno se nasmejao. moler zidova još nikad nije bio. bilo bi lepo otići u molere, u taj novi svet, u nepoznato. moglo je biti šest sati. iako je imao na ruci sat, rjepnin je imao običaj, još iz rata, na koji se navikao bio u portugalu, kad je i ručni sat bio unovčio, da zamišlja koliko je sati. a što je bilo smešno, i čudno, skoro je to vreme uvek bilo i tačno. čuo je da je na vratima, dole, zazvonilo zvonce. prišao je prozoru da vidi. ko je to? napolju je, pred vratima, stajala njegova, mlada sunarodnica, sa velikim, slamnim, šeširom na glavi i velikim, crnim, naočarima, na nosu. znači, gorostasni škot je otputovao? u prvi mah, rjepnin je promrmljao, u sebi, da mu je ona telegrafski javila, da će doći, sutra. tek sutra. otkud je došla danas? rešio je da joj ne otvori. pričekaće pa će otići, a on može reći, da je nije očekivao, danas, nego sutra. zvonce se, međutim, ponavljalo sve jače. učinila mu se, kad je, ponovo, pogledao kroz šalone, tako sama, i tužna, mlada, tako mlada, na ulici u kojoj prolaznika nije bilo. stajao je uzdržana daha i posmatrao je, i dalje, tu mladu ženu, kroz zavesu. ona njega nije mogla videti. stajala je nepomično. pritisla je zvonce na vratima, ponova. kao neka senka, on onda pode, da joj otvori. ser melkelm park je odleteo u pariz dan ranije, nego što je bio rekao da će otputovati. generalica barsutov ga je dozivala, očajno. vriskala je u telefonu. u pariskoj, sovjetskoj ambasadi, knjaz andrej, bio je označen kao običan špijun. prijatelji parkovi bili su, dakle, nemoćni. olga nikolajevna se zaplakala, kod rjepnina, ali ne samo zato, što je knjaz andrej tako nesretan, nego i zato što je rjepnin ostavio tako dugo da čeka, pred vratima. rekla je, kao nabureno dete, da, ako joj se to još jednom desi, neće nikad više doći. pa ipak, počela je, posle, zagrlivši rjepnina, da se opet smeši, a zatim, ćutke, zagledana u njega, da se i svlači, cvokoćući od želje. bila je detinjasta i posle, kad je već bila, gola, na postelji. čuo se često njen mladi smeh. ostala je kod njega skoro do ponoći. rjepnin je stajao, dugo, kod prozora, kad je, najzad, odlazila, i pratio je očima, kroz šalone, na ulici, dok je žurno nestajala. kola je bila ostavila iza ćoška, na drugoj strani ulice. pred velikom robnom kućom. tog dana, začudo, posle jednog grča na licu, od uživanja, rekla je, nešto, što nije očekivao. da bi se možda udala za njega, da ne postoji nađa. gadi se, u braku, tog starog škota. međutim, nešto drugo, što je rekla posle toga, začudilo je bilo rjepnina, mnogo više. kad joj je rekao, sa podsmehom, da će, ako ovako često nastavi, i dalje, da dolazi kod njega, park to doznati, a pre, a posle. doći će do brakorazvodne parnice. moraće da se rastane od svog muža. ona je onda, uplašeno, uzviknula. ne. oblačila je brzo svoje svilene čarape. ne, to ne dodade. park je jako ostareo, ali to bi ga ubilo, a on je tako dobar. on, na njenog oca, tako mnogo troši. iako je trebala da zapazi, koliko se rjepnin iznenadio, kad je to rekla, ona je, sa bezbrižnim osmehom, prešla preko toga, i rekla, da će i sutra doći. biće celog septembra sama u ričmondu. nije ni sanjala da mu je, ona, i tako mlada, i lepa, bila brzo dosadila. voleo je svoju ženu koja je bila zrela lepota. noć sa njom bila je opojna, kao što je za telo mesečara, mesec. ova njegova sunarodnica, bila je, u postelji, katkad i smešna, brbljiva, igračka. neka vrsta veverice u ljubavi. još nije bio tako star, da to, od žene, traži. kad je nestala, na uglu ulice, onako vitka, kao neka devojka, spartanka, sa nogama balerine, a tamna kao neka crna sen, rjepnin se čvrsto rešio da tu vezu prekine. počeo je da se stidi te veze. kao da neko dete zavodi. a u svakom slučaju, rešio se, da joj vrata više ne otvori, ma koliko dugo zvonce zvonilo. sa svojim uobičajenim, podrugljivim, osmehom, kad bi ga nešto ogorčilo, kao nepravda, mrmljao je, sad, da je jedno sasvim sigurno. a to je, da ta njegova mlada sunarodnica, svog starog oca, kuznjecova, pukovnika pretvorenog u piljara, u parizu, zaista, voli. slava bogu. dobra ćer. ti ljubavni sastanci sa njom, bili su, za nju, samo neka, uzgred, dopuna, njenog života sa tim matorim škotom. dopuna čudesa koje je, od nje, tražio suprug, i, na koja se bila navikla, kao neka odaliska. bila je detinjasta, ali i bestidna. skakutala je kod rjepnina, gola, a ljubila se, kao što se ljube šiparice. na kraju bi, šapćući, pitala, zagledana u njega, francuski. jeste li zadovoljni? rjepnin je besneo, jer je video, da je ušao u neki svet mlade balerine, lepe i željne ljubavnika, a naslutio je da, kod nje, on, zaista, igra samo ulogu doradnika u braku. o tome je, dakle, reč, a ne o rusiji. stao je, kad je otišla, pred ogledalo. imao je dve, duboke, bore, oko usta. brzo mu je splasnulo oduševljenje za njenu mladost. brzo mu je dosadila njena mladost. po godinama mogao je otac da joj bude. rjepnin je, posle sastanka sa njom, kraj sve iznurenosti, ostajao budan, i neodlučan šta da radi, kako da prekine tu vezu. bio bi, tako, u mislima, izgubljen, sve dok ne bi svanulo. u pojutarju tog dana, meri je, u njegovoj postelji, našla neko, raskošno, žensko, dugme, pa je stavila to dugme na mramor ogledala. od tog dana stara engleskinja počela je rjepnina da izbegava, ujutru, kao neka svetica, nekog razvratnika. pazila je da ga ne sretne, pri doručku. doručak njen ga je čekao, ali ona bi, pre toga, otišla. htela je da mu pokaže svoj prezir. sunce je, međutim, blještalo, celoga avgusta, i početkom septembra, te godine, ispod njegovih prozora. kao da je u kornualiji, rjepnin je, svako jutro, odlazio na jezero, u hajd park, da pliva, i, da odvesla, u čamcu, nekoliko puta, do takozvanog talijanskog vrta. bilo je mnogo mladih, siromašnih, ljubavnih parova u tom javnom kupatilu, koji su letovali, tu, i, čija su se tela sunčala pored njega. rjepnin ih je posmatrao zadivljen i sa zavišću. sav taj mladi svet, sve te devojke i mladići, svakako, nisu bili stariji od dvadeset i nešto godina. on je bio upadljiv među njima. bio je počeo na slepoočnicama da sedi. tih dana se, još više, bio uplašio starosti. a njegova mlada sunarodnica bila mu je postala dosadna. sav taj svet bio je dvadeset, trideset, godina mlađi od njega. po godinama, mogao je svima da bude otac. ležao bi zamišljen, zbog toga, na pesku, ili na daskama, kraj vode, zagledan u trampolin, sa kojeg nije skakao, a na kom je, često, bila čitava povorka mladića i devojaka. kestenovi su, u pozadini, u parku, bili crveni. a labudovi su se skupljali, na jezeru, kod malog mosta, otkuda je žena šeleova skočila u vodu, gdje je najdublja. rjepnin bi se, zatim, vraćao kući, žurno, do svog doručka koji ga čeka. pored njegovog čaja bio je, svaki dan, mali račun, koji mu je meri ostavljala. u kući je bila prijatna hladovina. nekoliko dana živeo je tako, mirno, u toj domaćoj tišini. rjepnin je onda ostvario svoju ludu nameru, da zidove u kući, izlepi, tapetama, koje je ordinski bio ostavio. bili su hipermoderni i, većinom, u čudnim bojama. odeven, kao neki moler, radio je, zviždukajući, a odlazio iz kuće tek predveče, i kad bi mu njegova mlada sunarodnica, sa neke javne govorinice, javila da će doći. sa neke javne govornice, zato, valjda, da bi zatrla trag svojih poseta? srednjij klas, srednjij klas, ta ledi mrmljao mu je barlov, ili john, ili jim, u uši. rad molera, međutim, bio mu je, svaki dan, sve miliji. najzad je radio nešto što je imalo smisla. lepio je zidove zadovoljno, iako nikad nije, ni sanjao, daće to raditi. nije bilo nimalo lako. činilo mu se teže, nego što su bili njegovi ispiti u artiljeriji. blokovi tapeta, koje je trebalo tačno prilepiti, bili su puni linija, koje je trebalo povući, tako, da se dodiruju tačno, od tačke do tačke. onako, kako su povučeni, logično, kao da su neki logaritmi. ordinski je bio izabrao neke divne boje, za ukras svojih zidova, kakvih nema u prirodi nego, nego samo u snu, ili na kućnim freskama antičkog sveta. taj zanatlijski posao pokazao se, svaki dan, sve više, ne toliko ručni posao i ručni rad, koliko neki težak račun. katkad bi rjepnin, sedeći, tako, visoko, na merdevinama, zagledan u zidove, i poguren, zastajao u radu, da misli, pa bi i pevušio. nikad dotle, u životu, nije bio tako zadovoljan bar mu se tako činilo. nekoliko dana, u toj tišini, osetio je potpunu sreću. bio je uveren da će, do kraja septembra, sasvim sigurno svršiti taj posao. ono, što je bilo ludo, i pomisliti, posle toga, bilo je da će se, posle toga, ubiti. ne preostaje mu ništa drugo. svojoj sunarodnici nije bio rekao da on radi taj posao, nego neki radnik, koji dolazi samo pre podne. a sobarici, meri, rekao je, da su se on, i ordinski, o tom dogovorili. znao je, da će to završiti samoubistvom, sasvim sigurno, ali je sad osećao punu sreću čovečijeg života, iako je to bilo neverovatno i nemoguće. činilo mu se da je, isto tako neverovatno, i nemoguće, da se čovek posle toga, može ubiti. meri je rekao, da je takav posao njegov. hoby. već posle dvatri dana, rjepnin se bio toliko udubio u taj posao, u tu geometriju na zidu, kao da se radilo o nekom, velikom ispitu, u njegovom životu. kao da je, to, što je radio sudbonosno, za njega. a osim toga, nešto, što ne bi znao da svrši, niko drugi. iako, na tim tapetama, nije bilo, ni cveća, ni bilja, ni morskih školjki, ni simbola, kao što ih je video na antičkim slikama zidova, povezivati linijom tačke, uglove, trokute, nije bilo lako. ordinski je bio nabavio, uz to, i ilustracije za taj posao, koje je trebalo pročitati. na tom poslu, koji je bio uzeo da uradi, šale radi, osećao je, sad, da se, oko njega, njegovog života, i namere samoubistva, stvara, na zidovima, stvara on na zidovima neki svet njegovih misli, neki svet mira, utehe, igre intelekta, pa i kratkog odmora, od života. tišina. bio je to čudan slučaj, pri kraju njegovog života, a nešto, kao uvod, u neki bolji život, u neki bolji svet. kao jeza, međutim, prolazila ga je slutnja da, posle toga, kad prođe septembar, za njega više nema mesta, ni u toj kući, ni u londonu, ni u životu. imao je do dvadeset i šestog septembra, još, krov nad glavom, a kuda će posle, kuda bi, ni sam nije znao, i kad bi duže živeo. katkad bi se, kad bi se zamorio na tom, poslu, ceo život njegov, i, uopšte, ljudski život, činio smešan. kao i to što je uzeo da radi. ti tapeti su bili kvadrati, trokuti, krugovi, a na zidu, a na kraju krajeva, ipak, samo slučajne zbrke. otkud da se ordinskom dopadaju ti motivi? zidovi, već skoro dopola pokriveni geometrijskim slikama, govorili su mu, svojim ledenim govorom logike, kao da je u nekoj grobnici, da nema, i ne može biti, za čoveka, utehe, u bogu, ocu, tvorcu, ili u pivu, ili u besmislu svega, i svemu, što radi, nego samo neočekivanih i besmislenih ljudskih misli i ljudskog rada. slučaja koji su posledica ljudskog života. igra boja, tački, linija, pa ni to nije sigurno. razgledajući te ilustracije, na kojima je bila i slika ruskog matematičara koji se zvao lobačevski, a koje mu je bio ostavio ordinski, setio se kako je učio, kao junker, o velikom, ruskom, matematičaru nikolaju ivanoviču lobačevskom kome su se svi junkeri divili. setio se da su ga na jednom ispitu pitali. po čemu rusija treba, to ime, tog lobačevskog, da pamti? on se onda sećao, da je rekao. po tome, što je imao jaku, rusku, volju. bio je strahovito siromašan, a ipak je, godinama, tvrdoglavo, učio, i pročuo se, prvo, u svojoj školi, zatim u sanktpetersburgu, a posle, u celom svetu. zbog svog znanja geometrije i filozofije. sad, kad je, kao na nekom ispitu, mučio se oko te matematike i geometrije, na zidu, on se smejao, sam sebi, što su ga to pitali, o lobačevskom. trebao je da kaže ono, što je bilo glavno, kod lobačevskog, a to je bilo. da je lobačevski posumnjao, i u euklida. treba sumnjati. rusi veruju. treba da sumnjaju. kroz koji dan, krajem septembra, njemu, logično, ostaje da izvrši samo jedno, da učini kraj, i sebi, i svemu, ako neće da završi, bedno, sramno, prosjački, a ta mogućnost je samo. smrt. smert. slučaj je hteo, eto, da radi jedan posao i provede na tom poslu nekoliko nedelja radosti, koju stvaraju samo misli i um čovekov. bio je seo da se odmori i da, posle, opere ruke, od lepka, pre nego što počne da, nešto, sprema sebi za večeru. sedeo je, tako, na merdevinama, snažan još, iako poguren, u velikom, belom overolu molera. čuo je kako poštar ubacuje, kroz vrata, poštu. oprao je ruke i sišao, niz stepenice, da podigne poštu sa poda. jedno pismo bilo je od ordinskog. javljao se iz poljske. veseo. lepo su ga dočekali. neće se vratiti pre početka oktobra, ili sredinom oktobra. neka sačeka telegram, pre nego što se iseli. pored tog pisma, iz poljske, bio je i poziv na poštu. ima i paket iz poljske. treba da dođe da ga primi, pošto nisu mogli da ga predadu. ima neka sitnica da se plati. pored toga, ležala je i neka koverta, na kojoj su, na slici, neka poštanska kola, u poljskoj, bila zastala na drumu, kakva su bila pre dve stotine godina. putnička kola koja su vukla četiri mrkova. uz tu reklamu, neke čuvene poslastičarnice, ležalo je i jedno, nađino, pismo,iz amerike. pisma njegove žene bila su, več krajem avgusta, postala tužna, sve žalosnija. sad mu je žena javljala da je bila bolesna, ali da se oporavlja. sve će biti dobro. tetka, i ona, vratile su se, u njujork, sa letovanja. nisu zatekle dobre vesti. tetka će, i pored toga što je imala ugovor sa svojim hotelom, morati da zatvori svoj butik ruskih antikviteta. a njen, nađin, ugovor, o filmu, o njenim lutkama ruskog baleta, nije potpisan. vlasti su joj odobrile još tri meseca boravka, ali više ne. bila je velika greška, što je napustila lohdon. iako ga je volela više nego pre. ikad pre. pitanje, da li će, i on, dobiti ulaz u ameriku, ima da se, do oktobra, reši. ako ne dobije dozvolu, za njega, ona će se vratiti. neka se moli bogu, za njih, početkom oktobra. imaju neke teškoće, kojima se nisu nadali. za nju su se raspitivale, i vlasti. komitet, iz londona, dao je o njemu, komitetu u njujorku, nepovoljna mišljenja. kraj svega toga, one se, ipak, nadaju da će ga, u oktobru, videti. neka se, oktobra, moli bogu, za nju. marija petrovna pisala mu je da je nađa, divno stvorenje. a što se tiče nje, njene tetke, na nju mogu, oboje, računati, oboje, uvek, sve do njene smrti. sve više. nađino pismo bilo je pisano ruski, a pismo marije petrovne engleski. u nađinom pismu bila je i, jedna njena, mala, fotografija. sedela je na klupi kraj neke vode. oči su joj bile velike i čudne. smešila se. slika je pokazivala samo njeno, još uvek mlado, lice. osmeh joj je bio mio i tužan. u istom pismu žena mu je poslala i fotografiju svoje tetke, snimljenu, očigledno, bez znanja marije petrovne, koja je, na toj fotografiji, stajala, polugola, pred trampolinom jednog bazena. rjepnin je bio začuđen lepotom njenog tela. znao je da je napunila pedesetu. ličila je na nađu, ćer svoje sestre, skoro deset godina mlađu. na poleđini, te fotografije, nađa je stavila obešenjački, jedan veliki znak pitanja. pismo njegove žene imalo je i jedan, mali, priloženi, papir, sa dvetri rečenice, očigledno zasebno pribeležene. o ljubavi. pisala je, da je mislila, kad se za njega udala, da je, to, neko bračno putovanje, koje se završava dolaskom na svet deteta. u pragu je mislila da je ljubav, tek ono, posle rođenja prvog deteta. u parizu, daje ljubav najduža, kod žena koje nemaju dece, pa su dugo zaljubljene u muža, baš zato, što nemaju dece. sad joj se čini, da, o ljubavi, šta je, mogu znati samo žene koje su, u godinama, u kojima je sad ona, kad žena prede četrdesetu. marija petrovna kaže da sve to nije tačno. nego će, šta je ljubav, tačno, znati, tek kad bude, kao ona, prešla pedesetu, kad više neće imati nade. pocepajte ovo, molim vas pisalo je na tom papiru, na drugoj strani. idućih dana, rjepnin se rešava da ne dočeka živ, oktobar. spremao se da učini svemu tome kraj. razmišljajući, o tome, odlazio je u okolinu londona, od mesta do mesta, pripremajući se za to, što je hteo da svrši. vraćao se u ordinskovu kuću, tek oko ponoći. telefon je u toj kući, uzalud, zvijao. bio ga je pokrio, tako, da se jedva čuo. nije se više, na to zvijanje, ni budio. stanica zelenih busova, koji voze u zelenilo, u okolini londona, nije bila daleko. rjepnin bi ulazio u prvi koji je polazio. iako je, u njegovom mozgu, dijalog o smrti, koji su vodili džim i džon, trajao, po ceo dan, to mu ni malo nije smetalo, da uživa u zelenilu i prirodi, i svršetku leta, u šumama, uokolo. provodio je te, poslednje, dane, kao da nije već godinama u londonu. sve što je video zanimalo ga je, kao da bira za sebe neku kuću, u kojoj će, odsad, živeti, večno. nije osećao ni neku žalost, nad sobom. bilo mu je postalo jasno da, ma šta rešio, ne može izmeniti svoju sudbinu. ulaz u ameriku, prelaz preko okeana, kuda, od čega živeti? pedeset i četvrtu je dočekao, da padne na teret ženi, i njenoj tetki, zar to ne bi bilo sramno i bedno? čemu živeti još koju godinu? bolje je. soldats droit au coeur. trajaće jedan minut. treba samo stati i pucati mirno, kao što glumci pucaju. čak i kad bi se rešio da nastavi borbu za život, da traži zaradu, neko zaposlenje, bilo bi sasvim sigurno da se njegov život ne bi više promenio. starost je tu, iza ćoška. samo bi komitet mogao da pomogne. a to bi zavisilo od sorokina. i od tog ogromnog škotlandeza, koji ima plantaže na ostrvu silon. što je bilo najgore, a nešto novo u njegovom životu, to je bila ta hladnoća kojom se spremao da učini kraj sebi. kao da se radilo o nekoj komediji. to je bilo počelo otkad je dobio, od grafa andreje, tu knjigu, za koju mu pokrovski reče, pri rastanku. sanktpetersburg, knjaz? venecija severa. najlepša varoš na svetu. te slike, koje je, u toj knjizi, razgledao, svako veče, u postelji, pre spavanja, vraćahu mu se posle, u snu. hodao je po nevskom prospektu, kao u nekom ludilu. uzalud je bežao od te knjige, tih slika i vizija, na danu. svako veče uzimao je u ruke tu knjigu. kraj leta, čak i leta koje u londonu zovu indijsko, bio je počeo. septembar je, te godine, bio neka velika svetlost sa neba. sunce, koje više nije peklo, danima je sjalo. trava je bila počela već i da žuti, kud god bi išao, iako je inače cele godine bila zelena. sa kestena je opadao kesten. polazeći busom, u okolinu, ma kud išao, rjepninu se dešavalo da ode nekud, gde je već bio. bilo mu je to čak i milo. posete ledi park, na čijeg je oca škot mnogo trošio, bio je prekinuo. u busovima, rjepnin je gledao, uvek, da uhvati mesto iza vozača. da posmatra rad njegovih ruku, na volanu, i kočnicama, i nogu. vozači su bili ćutljivi u svakom zelenom autobusu. otvarali su vrata, onima koji izlaze, ljubazno. kad bi neka, starija, ili debela, žena silazila teško, držali su vrata otvorena dugo, kao da treba da se izvalja. kad bi neka deca ulazila, otvarali su i zatvarali vrata, za njima, kao da se šale. deca su lupala u prozor. činilo mu se da se, sa vozačem, deca igraju. pomislio je da bi bilo lepo, biti vozač autobusa u londonu. ceo taj njegov odlazak, bez smisla, u prirodu, dobijao je začudo neki dublji smisao. život mu se činio, uopšte, besmislen, i ta razonoda, kao da je neki, jedini smisao. neka čudna želja života pojavila se u rjepninu, neočekivano. iznenađenja, na tim izletima, prijala su mu, kao da imaju neki dubok smisao. nikoga nije poznavao, a niko, razume se, nije ni njega znao, ali su mu svi ti ljudi, i te žene, postali tako bliski kao da su mu sunarodnici. a eto, samo da se, tu negde, bio rodio, i njegov život bi prolazio mirno, i ne bi bik, ni te bede, ni te samoće, ni te zbrke, ni tih ludosti, u njegovom životu. dočekao bi starost, i smrt, kao što je tice i starci i babe, u tim naseljima svi ti ljudi i žene koji su sa njim u tim zelenim busovima dočekaju. moraju da dočekuju. ljudski život, oko njega, u tom svetu, bio je jako sličan, za sve, koji su se bili rodili, tu, a sasvim različit, za njega, koji se nije rodio tu. kad bi stigao na krajnju stanicu, pa su jedni izlazili iz busa, a drugi ulazili, rjepnin je posmatrao, kako se nepoznati pozdravljaju, a poznati stanu malo, da izmene dvetri reči, kao da će večno, tako. on nije imao s kim da nešto progovori, a nije to ni želeo. kad bi mu se desilo, čak, i da ga oslove ljubazno, zaćutali bi brzo, čim bi čuli da je stranac. rus. katkad je tako ceo dan provodio ćutke. dešavalo se, međutim, da je, u podne, morao da svrati i u neku gostionicu i to je dobijalo neki smisao. jedna od takvih gostionica, naročito mu je omilila, i vraćao se, tri puta, u nju, kao da nešto traži, tu. valjda zato, što je pročitao o njoj da postoji već trista godina. život koji postoji trista godina, nije isti, kao život koji traje jedan dan. ta gostionica se zvala. sidro. the anchor. bila je, nekad, sastajalište prvih biciklista u londonu. bicikli su bili na drumu u okolini londona već tako davno. to nije znao. jedna od prvih, na točku, bila je i krčmarica te gostionice, kako je pisalo na jednoj tabli. eto, i to je bio uzrok, da se rjepnin bio razveselio. zamišljao je tu krčmaricu na točku. kako bi bilo lepo da je mogao, i on, da živi, tu, pre trista godina, ili sad da prolazi, na točku. dok je čitao natpis, o tome, na zidu, i nehotice se osmehivao, zamišljajući i sebe, sa tom krčmaricom, na drumu. besposlen, on je video da je život samo niz slika. a neki ljudi, koji su sedeli uz pivo, videvši stranca, da se smeška, kad je taj natpis pročitao, pogledali su ga začuđeno, ali dobroćudno. rjepnin je mislio, kako je, sve, što prođe, ili sve što je tek u početku, ludo i smešno. kakvi su morali biti i ti prvi biciklisti, a kakva je morala biti i ta krčmarica na bicikletu, kad je biciklet bio nešto novo. postoji napredak čovečanstva. vraga. kakav bi bio i on sa njom na točku? put ga je, odatle, iz te gostionice, tri puta, vodio dalje, u polje, duž jednog mirnog kanala koji je, tako je pisalo, iskopan pre dvesta godina, a sad je bio prazan. malo dalje, kod jednog groblja, naišao je na jednu rečicu koja je, nekad, tekla tu šira, i brža. imala je isto ime, kao ona, što je u londonu, u melibounu, pod zemljom, proticala u temzu. a on nad njom na površini ulica išao do berze rada, da traži zaposlenje. ta rečica je, tu, u zelenilu gustog šumarka, bila sad mima i glatka, kao ogledalo nebesno. sa velikim, starim mlinom na sebi, u vodi, koji se tumbe u vodi ogledao. za potrebe mlinara koji je valjda tu i stanovao, dodati su bili prozori, visoko, na tom mlinu. niko, bez merdevina, ne bi u njih sad ući mogao. ni on, knjaz, emigrant ruski, ni kad bi se u mlinara, i engleza, pretvorio. ti prozori su bili, sad, zakovani, kao golubarnici, pod krovom u kojima golubova više nije bilo. ni kad bi pristao da ne bude, knjaz, i emigrant, ne bi mogao, tu, da se pretvori u mlinara. razlika je u tome, sto se ovde nije rodio, a čak i kad bi se zaposlio, tu, brzo bi ga otkrili. rodio se u rusiji? nije za njega, tu, mesto. eto, i kad bi se nađa vratila, i kad bi pristali da on bude mlinar, tu, ne bi, ni to, mogao, a ipak bi, to, za njih bio spas u starosti, kao u nekoj bajci za decu. nije to posao za jednog bivšeg sekretara sazonova. za njega je drugi posao. zna se koji. rečica, preko koje je posle prelazio, zvala se čes. ličila je na potok, ili baricu, sto bi i bila u rusiji, sigurno, a za nju je, ovde, u engleskoj, pisalo, crno na belo, na natpisu drvenom, da nijedna voda u engleskoj nema boljih pastrmki. bila je čista kao suza u ljudskom oku. neverovatno. bilo je toliko neverovatnog u svetu. primetio je to otkad je u tuđini živeo. sve je bilo besmisleno. sa tih šumaraka, na brdašcu, koji su ličili na gajeve, zemlja se pružala u daljinu, a putevi su prolazili kroz te šumarke i zaseoke, zaspale, kao uski putevi za jaganjce, ili decu. pa ipak, te idilične zemlje, tako blizu jednom velikom gradu, otkrile su, u prošlosti ljudskoj, i tu, jednu ludu zbrku i patnju. kad je zapitao, jednog dana, kuda da nastavi put, odatle, da bi stigao do najbliže stanice busova, da se vrati u london, rečeno mu je, na jednom raskršću, da ide, pravo, pored jedne velike zgrade, koja je ličila na dvorac. naći će stanicu. tu je, pre, bio dvorac, gde su držali, u zatvoru, jednog svog kralja, čarlsa i, kome su, zatim, odsekli glavu. a što je bilo još luđe, u taj isti dvorac, gde sad, na njegovom mestu, vidi tu zgradu, sakrio se, i prikrio bio, čarls ii, idući kralj, kad je iz londona, od revolucije, bežao, pa je spasao glavu. sve je bilo besmisleno. oni, koji su, u polju, na tim šumskim putevima, sretali rjepnina, nisu ni sanjali da to prolazi čovek, koji traži mesto za svoj grob. u šumi, tu, mogao je, mirno, da puca u svoju glavu. mesto sažaljenja, nad samim sobom, taj obilazak okoline, to traženje mesta, za samoubistvo, pojavilo se, neočekivano, kao neka nerazumljiva želja života. tome se i sam čudio. kad bi se, oko ponoći, vratio, odatle, u svoj, to jest ordinskov, stan, doneo je, u sebi, i neku čudnu promenu. iako nije više, nikako, pristajao, da živi kao što je dotle živeo, kao izgnanik, kao emigrant, kao nosač, obućar, konjušar, a još manje da natera nađu da s njim, u takvom životu, živi, rjepnin je, pri kraju svoje pripreme samoubistva, osetio u sebi neki otpor duševni, protiv toga da, kroz nedeljudve dana, kako je bio čvrsto rešen, završi smrću. to nije bio kukavičluk čoveka koji vidi sebe, već, u grobu, ni želja da živi još, recimo dve decenije, na ovom svetu, makar i u bedi i poniženju. to je bio postao neki stid, i strah, koji nije bio predvideo, ranije, ni osetio, ranije. stid da je ženu rastavio od sebe, a sad se sprema da je ostavi, kao samoubica, na ovom svetu, a ko zna, u kakvom životu. on je mislio da je, nju bar, spasao, i, tešio se da će se ona udati, posle njegove smrti. da je mnogo mlada, a, u svakom slučaju, da će, pored svoje tetke, imati i lakšu i lepšu starost, nego pored njega, ali je sve to uzalud ponavljao, u sebi, kad bi se vratio i sedao umoran, u toj kući tog poljaka, u londonu. njegovo samoubistvo, moglo je da se pretvori i u ubistvo njegove žene. možda bi odmah, čim bi doznala šta je on učinio, učinila i ona sebi kraj. a možda, docnije, kad bi ostala sama. sve bi joj se učinilo tako strašno. posle svega što je doživela, u životu, sa ocem, sa majkom, sa bratom. i kad bi on pokušao da skrije svoju smrt, doznala bi, brzo, za njegovo samoubistvo. sve bi ličilo na jednu odurnu komediju. poslao je, prevarom, ženu, u ameriku, da bi je skinuo sa svog vrata. a zatim se kukavički ubio. ostavio je njenoj tetki ženu, da je izdržava, iako je bio obećao da tako nešto nikad neće učiniti, sam, u londonu. a najteža mu je bila misao da bi, ona, za njegovu smrt, doznala, brzo. ako nađu njegovu lešinu, u toj kući gde je sad stanovao, vlasti, ordinski, komitet, svi će požuriti da izveste, prvo, nađu. bez obzira. bilo bi ružno i strašno. ako se ubije, i tako, negde, na izletu, u nekoj šumi, uzalud će pucati u sebe, ponovivši frazu koju je, gledajući smrti u oči, njegov najmiliji francuz, maršal nej, doviknuo vojnicima. uzalud bi sam sebi komandovao. uzalud bi, posle tolikih samoubica, i on priredio tu komediju. i kad bi bio praznih džepova i bez ikakvih komadića hartije na sebi, i kad bi skinuo svaki trag sa odela, ili na šeširu, o tome, ko je, vlasti će brzo otkriti to. kraj svega toga, kad bi se, oko ponoći, vratio, on bi, u samoći svoje sobe, sedeo i ponavljao da to treba, treba, mora, mora, svršiti, pre nego što se ordinski vrati. uzalud bi čekao i odlagao. sve će biti još gore. na to ga je navodilo, i sve ono, što je, tih poslednjih dana u septembru, u toj kući, doživeo. a najgore je bilo, da je osećao, da će ostariti, kroz godinudve, naglo. ordinski mu je bio poslao, tih dana, tri telegrama. sad je prvo javljao da se vraća tek početkom oktobra, zatim da se vraća krajem druge nedelje u oktobru. najzad, u trećem telegramu rekao je da še vraća osamnaestog, i, da će tog dana biti u londonu. trebalo je dakle iseliti se pre toga. rjepnin je onda, tih dana, odlazio na obalu mora, u blizini londona, i nastavio to, čudno, traženje, mesta, gde bi život završio. jednog dana, predveče, bila je pala prva jesenja kiša. bio je stigao u jedno letovalište, koje je počelo da se prazni. poznavao je dobro tu obalu. ispod parade, dugog reda hotela, bio je park, koji se spuštao, nizbrdo, koji je bio zapušten, ali, ipak, lep, iznad mora. silazio je do vode strmo. dole, duž plićaka, bila su kupatila koja su još imala svoje plaže, kabine, restorane, pa i čamce i čunove, privezane za obalu. ispod visoke stene krečanika, na kraju parade, sve je bilo već opustelo i nekoliko čamaca bilo je izneseno, na kopno. poslednji ljubavni parovi odlazili su, u tim čamcima, od obae, na vodu, u polumraku. trebalo je prosto odvući jedan od tih čunova o ponoći sa peska kad mrak bude pao i noć bude bila tamna, zaveslati malo, udaljiti se, pa nestati, u mraku. niko ga ne bi čuo, ni video. trebalo je samo napuniti džepove kamenjem, šljunkom, a na leđa uzeti džak kamenica i ustati u čamcu. stati na krmu u mraku. imao je oružja u svom prtljagu. trebalo je pucati mirno i sve bi bilo, za tren oka, svršeno. možda se ne bi čak ni čulo. more bi pljusnulo. a ribe i gmizavci, na dnu, svršile bi sve ostalo. rjepnin je bio rešen da svoj plan ostvari, pre nego što se ordinski vrati, sasvim sigurno. samo doznalo bi se, i to, doznala bi i nađa brzo, a doznali čak i kad bi, kao ludak, zapalio, nad sobom, kuću, u kojoj je sad stanovao. čemu to? bila bi to sramota. potomak ruskih knjaževa, vojnik, i završio tako sramno. lepše je nestati na svoju komandu, ali negde, gde njegovu lešinu ne mogu otkriti, a dati neki razlog, za to da misle da je otputovao. otputovao, na primer, u pariz, ili što je, još luđe, otišao u stranačku legiju u parizu. ta komedija odlaska u stranačku legiju bila je, toliko hiljada puta, spas, za samoubice. papire koje čuvaju o njemu, oni će, razume se, pretražiti. imaju ga u policiji, u arhivama, pa i u komitetu, ali će to trajati nekoliko meseci, a glavno je bilo, da nađa ne dozna, brzo. ona će ostati da živi, u nadi, da će se on naći, da će doznati, kuda je otišao, i gde je, u parizu, ili, kuda je, iz pariza, otišao? inače, kad bi to izvršio, negde u engleskoj, ili škotskoj, ma kako lukavo, vlasti bi ga pronašle, to jest njegovu lešinu, obavestile nađu i sve bi se pokvarilo. u novinama bi pisali da mu se bilans bio poremetio, u mozgu. a taj čovek nije ni sanjao da je njegova žena očekivala porođaj u oktobru. iako se ordinski vraćao tek osamnaestog oktobra, iz poljske, u london, rjepnin je, već prvih dana oktobra, počeo da spaljuje papire, da piše svoja poslednja pisma, da plaća svoje poslednje račune. sve to, mirno, kao da mu traže na nekom ispitu, logaritme, jer se vraća u godine kad je bio junker, ili, kao da je dobio zadatak u štabu, u ekaterinodaru, da napiše analizu depoa municije. prvo je posetio agenta ordinskovog, za stanove, koji nije bio daleko. isplatio je kiriju za oktobar, lično. rekao je da se ordinski vraća tek krajem oktobra, ali da on mora da otputuje u pariz, pre toga. odlazi u pariz, a zatim, u alžir. dobio je dozvolu tromesečnog boravka, u parizu. vraća se tek na zimu. biće im zahvalan, ako mu, počev od januara, nadu, tu, blizu ordinskom, neki sličan stan. tri dana je, zatim, obilazio kancelarije, gde se izdaju pasoši. imao je poljski, izbeglički, pasoš, i, bojao se da neće moći izići, sa ostrva. sve je, međutim, bilo u redu. vratili su mu pasoš. mogao je da otputuje. on se onda raspitivao i za alžir. ima tri meseca boravka u parizu, ali pitao je i za alžir. porodični posao. neko malo nasleđe. vraća se tek na zimu u london, gde, već sedam godina, stanuje. tako je to. ruski emigrant. isplatio je i meri. rekao joj je da se ordinski vraća krajem meseca. on će otići pre. ide u pariz. zatim u alžir. vraća se tek decembra. ostaviće, na ogledalu, za ordinskog, jedno veliko pismo. prtljag šalje zasebno u pariz. i zaista, tih dana rjepnin je poslao svoj prtljag, a zadržao samo jedan ručni kofer. prtljag je poslao na jednu parisku adresu, gdje je, pre sedam godina, stanovao. iako se meri nećkala, dao joj je i poklon u novcu. rekla je da ona žali što odlazi. gledala ga je začuđeno. pitala ga je. gde je to alžir? pripremio je zatim i pisma. jedno za komitet. jedno za rusku crkvu, sa velikim paketom gramofonskih ploča. šaljapina. čuvenu ploču o vaskrseniju, naročito omiljenu među emigrantima. javljao je prosto, u dvetri reči, da odlazi u pariz. slična pisma dobili su i gospoda peters, i gospođa foi, u kornualiji, pa i njegova sunarodnica u ričmondu. odlazeći u kancelarije gde se izdaju pasoši, i, na povratku otuda, imao je običaj da sedi, dugo, na klupi, u parku svetog jakova, zagledan u ona dva pingvina koji su plivali na vodi, kao neki čudni labudovi. smešio se, zagledan u njih. oni su se tu, prvi put, pojavili, davno, i bili su poklon ruskog poklisara. kad bi uginuli, englezi bi sad dobavljali novi par. otišao je i na poštu, da prijavi promenu adrese. dao je parisku adresu. vraća se tek u januaru u london. rjepninu se, i samom, sve to, činilo smešno, pa i ludo, ali glavno je bilo da, na nekoliko meseci, zavara trag. da zametne trag, o tome, kud je otišao. bar je on mislio, da je uspeo, da zametne trag. proći će godinu dana, dok oni, koji ga budu tražili, izgube svaku nadu. pitaće se, gde je, i, kud je otišao? idućeg dana, posle tog isplaćivanja meri, posetio ga je jedan činovnik, iz kancelarije za pasoše. molio ga je da odgovori na nekoliko pitanja. odgovori su im potrebni. kuda putuje, zašto putuje? otkud on u tom tuđem stanu? gde je ordinski? otkad poznaje ordinskog? koga ima u parizu? kad se vraća u london? zašto nije prijavljen na ovoj adresi, nego u dorkingu? može biti kažnjen za to. papiri mu nisu u redu. rjepnin je, ovoga puta, odgovarao tom čoveku, ma ko bio, vrlo uljudno. sa takvim pitanjima, reče, neko je kod njega već dolazio. nema šta da odgovori, novo. nalazi se u ovoj kući, privremeno, kao gost ordinskog. izneo je, ljubazno, i svoje papire. čak i preporuku engleskog admirala trubridža, iako je bila zastarela. dodao je, da će, kroz koji dan, u pariz, a vratiće se na zimu. nije princ, ali je potomak ruskih prinčeva. treba da ga izvine, ako je neku prijavu propustio. podatke o njemu ima poljski crveni krst. ispratio je činovnika, do vrata, učtivo. bio ga je čak i viskijem, ordinskovim, ponudio. čovek je, očigledno, zadovoljan otišao bar se rjepninu tako činilo. rjepnin je sedeo zatim, sam, u toj kući, satima, i bio zagledan u tri napoleona, koji su opet bili na zidu. skupio je zatim sve rečnike, koje je ordinski imao, i, tražio pravo značenje imena one rečice, koja mu se bila toliko dopala, i, koje se, sa izleta u okolini londona, sećao, a preko koje je bio prešao. the chess. pitao se otkud to ime? ime je, očigledno, bilo u vezi, sa kestenom, ili je bilo skraćenica reči. kesten. da li zato, što je voda bila kestenjaste boje, ili zato, što je, pored te rečice bilo, nekad, kestenova? sad je ta reč značila igru. šah. kraljkraljicatopkonj bili su se pretvorili, u igru. koliko metamorfoza, bože moj. a na kraju tih metamorfoza, pretvaranje rečice u kesten, ili bistru vodu kao suza ljudska. on će, kroz koji dan, preći, opet, preko jedne reke. ta je podzemna, a kuda vodi, to niko ne zna. styx. najzad je došlo vreme za najteže. da napiše pismo nađi. napisao ga je tek idući dan, u zoru. bilo je kratko i dirljivo, a trudio se da bude, jasno i mirno. o tom, kako je voli, kako je ona bila jedina sreća i jedino dobro u njegovom životu. ne treba, međutim, nikako, nikada, da se vraća u london. zna se šta je čeka u londonu. zar se više ne seća onog njihovog, starog, sunarodnika, koji je zimi, cvokoćući, prodavao novine pored one stanice podzemne železnice? pravi prosjak. a taj bivši, beli, rus, nije samo prodavao novine, nego baš novine crvenih daily worker, koje drugi prodavci novina neće, ili ne smeju, da prodaju. on će, na kratko vreme, u pariz. zna da će je to začuditi. radi se o nekoj dobroj zaradi. oseća se radostan šta je ona, sad, kod njene tetke. neće ona, u starosti, prodavati šibice i ruzmarin, na ulicama u londonu. proveo je tri meseca u stanu ordinskog, koji je bio otišao, poslom, u poljsku. vraća se, a on, eto, odlazi u pariz, ali će i tamo sanjati, nju, nju. to pismo koje mu se činilo, na kraju, smešno i glupavo, prepisivao je, nekoliko puta, dva dana i dve noći. a zatim ga je, i poslednji put, pocepao. sedeo je skrušen, neispavan, iznemogao, zagledan u ženinu fotografiju. došao je do uverenja da će biti najbolje, da ne napiše nikakvo pismo. što se tiče pisma koje je spremio da ga ostavi na mramornom ognjištu ordinskovom, pred ogledalom, ono je bilo, u stvari, dva pisma. jedno je bilo poslovno i kratko. molio je da ga ordinski izvini što je morao otići, dandva pre njegovog povratka. u njegovom stanu preživeo je kratko vreme, koje smatra za vrlo lepo, u svom životu. kao i njegove tapete. kuća ostaje u redu. tapeti su njegovo delo. svi su računi izmireni, a ključeve ostavlja meri. on zna da će to začuditi pana tadiju, ali on odlazi u pariz, na adresu koju mu ostavlja, a zatim prelazi u alžir. da ponovi. u alžir. kao časnog čoveka, kao poljskog šljahtića, moli ga da, o tom, ćuti. puni pedeset četiri godine, kroz koji dan, pa ne zna, da li će moći da ostvari jedan svoj davni san, još iz svog detinjstva, ali će pokušati. a to je. legija. legio patria nostra. neka sačeka njegovo iduće pismo, čak i ako bi morao da čeka, mesecima. neka ćuti o tome. što se tiče nade, ima njenu adresu, kao i adresu njene tetke. ako bi mu bilo potrebno da im se javi, moli ga, da se javi njenoj tetki, a ne nađi. seća li se kakav je bio dan, kad su se upoznali? kao što tuvim kaže, za jedan zimski dan. medutim, pored toga pisma, u istom, velikom, kovertu, bilo je još jedno, mnogo, mnogo, duže, pismo, sa pompeznom adresom panu tadiji ordinskom. to pismo je bilo o napoleonu. pre nego što napusti njegov stan hoće, kaže, još jednom, i to poslednji put, da pokuša, da dokaže panu tadiji, daje njegov idol nedostojan idol, a dokaz, da čovek, i ljudi, i čitave nacije, čitave zemlje, mogu, imati lažne idole. što uostalom važi, bar se njemu tako čini, i za celo čovečanstvo. reč je, dakle, pane tadija, o velikom n. o njemu ste mi, toliko, pričali, da ste mi dosadili. o njemu imate najlepše mišljenje. o njemu ste govorili, skoro svaki dan, svojim prijateljima i samom sebi. govorite, i kad se osećate sretan, i kad se osećate nesretan, o njemu. dali ste svojoj ćeri ime one poljkinje koja je volela tog n., mnogo starijeg, a vaša supruga, jednom, ogorčena, izvinite što to moram reći, pričala mi je, da o n. govorite, da ste govorili, bolje reći deklamovali, i na bračnom putovanju. dozvolite da kažem da vam se čudim. taj vaš napoleone, da izvinite, vrda, od početka. vrda cela ta njegova, ne baš mirisna, fimilija. srednjij klas. a kao što znate, toj familiji je baš, to bilo uvek, glavno. svoja familija. kvintilijan kaže da nije potrebno upoznati celo čovečanstvo, da bi se ono upoznalo. dosta je, ako se poznaje, dobro, i jedna familija. e pa lepo, te buonaparte, kad je napoleon na vrhuncu slave i bogatstva, sile, carstva, osobito rado sede oko njegove trpeze. pri stolu i bogatoj trpezi, taj napoleone, kaže, kao što znate, svome bratu žozefu. žozef, kad bi naš otac mogao sad da nas ovako vidi. čudno ime, uostalom, čudna familija buonaparte.revolucionari su, kažete? korzika se previja u porođajnim mukama francuske revolucije? ajačo, gde se napoleone rodio, gori, poprskano krvlju? revolucionari ginu, za svoju zemlju, u borbi protiv okupatora. da, da, a hoće li francuska priznati poštovanoj familiji napoleonovoj da su buonaparte nekakvi plemići? hoće? e onda nemamo ništa protiv okupatora, moliću lepo. onda će naš mali napoleone, u školu, za francuske kadete. postaće, francuski, oficir, školovaće se, mufte. okupator otvara pred njim vrata pariza kao rajske dveri vive la france. ne, ne, pane tadija, ne mislim lepo o toj, poštovanoj, familiji. ne miriše lepo, već od početka. istorija, koja uvek laže, ispredala je čitav mali, dirljivi, roman, oko tog dečka, kadeta u vojnoj akademiji, u kojoj se školuje. čudno dete. slatko dete. igra se vojnika. ratuje. pravi ratne logore od snega. ulazi u istoriju, kažete, već pri opsadi tulona? kad se, kao artiljerijski kapetan, pojavljuje, prvi put, pred istorijom, kod tulona, odmah je, on, on, glavna ličnost. ko to kaže? on sam to kaže. kako to? pa lepo. priča to, na kraju života, na malom ostrvu, koje se zove sveta jelena, a daleko je, iza afrike, u okeanu. napoleon, kaže, u svojim memoarima on govori o sebi u trećem licu, kao cezar stiže, a general, koji komanduje opsadom, ne zna. kako da se zažarena đulad topova, sa vatre, donesu do baterije. za paljenje tulona. a da ne opeku valjda prste? on međutim, kaže da je znao, kako to treba učiniti. ne kaže kako. kaže samo da je preuzeo, iznad glave svih tih generala, kod tulona, komandu. on. napoleon. napoleon saisit la direction du siege. i tulon pade. istoriji ni to nije dosta. ona kaže, da su tobdžije počele da pune gaće, kad su engleski topovi počeli da odgovaraju mladom kapetanu. kaže, da je posluga topova počela da se gubi i da gine. vrdnuli su iz baterije, napoleon je onda dao da se postavi natpis, pored baterije, da je to baterija. hrabrih ljudi, koji ne znaju šta je strah. tako kaže. i sve je bilo u najlepšem redu. svi su se vratili da ginu. tulon pade. to je jedan od najveselijih uvoda, po mome mišljenju, pane tadija, u ogromnu knjigu o velikim ljudima čovečanstva, o kojima se, sa strahopoštovanjem, uči, po školama, u svim zemljama, već sto godina. to pismo, rjepninovo, svome dobrom prijatelju, o velikom n., tih prvih dana oktobra, nije bilo posledica samo gađenja i zamora, od emigrantskog života, tog rusa, nego, i osećanja poniženja. žalosti, do koje ga je dovela, gola, i ta njegova mlada sunarodnica. iako mu se ona dala, kao da je ona neki, poslednji, dar, leta, koje je bilo prošlo i u londonu. bilo je više uzroka tom preteranom očaju, kod rjepnina, pri pomisli, da se život, pri kraju života, pretvara u besmisao i gađenje i tugu. nije to bila posledica samo bede i teškog života ruskog emigranta, nego, mnogo više, ogorčenja da, on, potomak anikite rjepnina, živi tako, ponižen, u tuđini. nije on, istina, bio željan, ni položaja, ni bogatstva, ni slave, tog svog pretka, bilo je dosta drugih, u porodici rjepnina, za to. njegovo ogorčenje imalo je za uzrok osećaj. da je sudbina igra, i, da ljudi, pa i žene, svaki čas, pretvaraju, njega, u nekog drugoga, u nekog, koji nije bio, niti je želeo da bude. tu nemoć, da se negde skrasi, i, nađe mira, i spase samoće koja ga je, i pored nađe, godinama, pratila, jedva je podnosio, pri kraju. zato je pisao ordinskom i to pismo, o velikom n. kad ode u pariz, najčudnije će biti da više neće znati kako nađa živi, kako je ona završila. osećao je neko gorko sažaljenje, za tu ženu, što je, to, dočekala, na kraju, mada je bila pošla, sa njim, iz kerča, tako mlada. uzevši ga odmah pod ruku, pri ulazu u čamce. bio je počeo da pati, sve više, od nesanice, a noću su ga mučili i ti ludi snovi, u kojima je hodao, kroz sanktpetersburg. kroz slike, u knjizi koju mu je ostavio graf andreja. da bi štedeo, opet, hranio bi se, kad ode meri, jogurtom, koji su počeli da prodaju, jeftino, u papiru, u londonu. to nije bilo tako hranljivo, kao kobilino mleko u mongoliji, ali je hladilo, i gasilo žeđ. bio je završio tapete na zidu i često sedeo, sad, na merdevinama, zagledan u to svoje delo. to mu je bilo posebno zadovoljstvo. da sedi, tako, visoko, na merdevinama, i posmatra te divne, geometrijske, crteže. zidovi su se osušili. a tek što su se zidovi bili osušili, dobio je vest da se ordinski vraća. on je onda vratio na tapete i tri slike napoleonove koje je ordinski toliko voleo. oko kojih su se svađali, o tome šta je to veliki čovek? natčovek. rjepnin je često, kad bi meri otišla, sedeo tako i mrmljao, u svom sećanju, debatu o napoleonu, koju je ordinski nastavljao, svaki čas. vive lempereur. ordinski je smatrao da su ti portreti napoleonovi verni. rjepnin je odgovarao da su ulepšani, kao što je sve, ulepšano u ikonografiji. rjepnin je smatrao da su gros i david, i medaljist manfredoni i raffet, ulepšavali, i lagali, o napoleonu. nije priznavao, ni portret koji je naslikao guerin, a toliko hvalio carlyle. uživao je da poljaka upozori, koliko je napoleon, davidov, drugačiji na onom krokiju, crtanom posle povratka napoleonovog iz italije. drugačiji nego ti ulepšani portreti. ugojen, i u ustima, i u bradici, prostiji. čudan je kao i njegov konj, što ga napoleon jaši, dok njegovi topovi ubijaju, kartečom, gomilu u parizu. konj mu je takav, na toj slici, kakav konj nikad nije. tako su i ti napoleoni, sa bikornom na glavi, kakvi bikorni nikad nisu bili. tek što su se zidovi bili osušili i tek što je pomislio da se ordinski vraća, rjepnin je, sad opet, imao da gleda, na zidu, ta tri napoleona, miljenika ordinskog. taj prezir napoleona kod rjepnina, bila je jedna od onih mržnji, koje se, u čovjeku, ne mogu protumačiti. uzrok te mržnje, verovatno, bio je i ruski, ali, i pojačan, pohvalama i divljenjem ordinskovim za napoleona. ono što je opet, i više nego ikad, bilo ogorčilo rjepnina, protiv napoleona, bilo je sad, to, da je, u stanu koji je dobio od svog prijatelja, baš u vreme kad je odlazio na drugi svet, napoleona imao da gleda na zidu, od jutra do mraka, pa i noću, i to, u tri različita lika. sve dok ne zaspi i čim se probudi. kad doručkuje i kad sedne da čita. sad, kad je mislio da se ordinski može, iznenada, vratiti, bio ih je opet obesio na zid, a sva trojica napoleona, to jest njegovi portreti, gledali su ga, sa zida, pravo u oči. ja sam veliki. ti nisi. ti si niko i ništa. a bas la revolution. vive lempereur. nehotice, iako ordinski nije prisutan, rjepnin se sećao reči, prepirki, koje je imao, toliko puta, sa tim prijateljem, poljakom. sad, kad su ta tri portreta, opet, visila na osušenim tapetama rjepnin se setio rusa koji je sumnjao, i u euklida. lobačevskog. rjepnin je, sad još više, prezirao napoleona. zašto baš to da mu se desi? zašto, i pri kraju njegovog života, u londonu, pred njegovo samoubistvo, u njegovoj sirotinji, napaćenosti, samoći, ti portreti? setio se da su ga ta tri napoleona posmatrala, i kad je na njegovoj postelji ležala, gola, njegova mlada sunarodnica, koja je bila došla u posetu. rjepnin je i dalje, i u tom pismu panu tadiji, zastupao mišljenje. da to nisu verne slike napoleonovog lica i glave. nego ulepšane. ordinski je tvrdio da su verne. rjepnin je, najzad, pristao da prizna, da je, onaj portret, na kome je napoleon potporučnik, artiljerijski, na slici koja je svojina grafa las casesa, a koji je, kažu, naslikao creuse, možda, donekle, veran. sladunjavo lice, lice devojčice, sa kosom, uredno češljanom, kao da ga je očešljala mati. onaj, međutim, na kom je već kapetan, anonimni akvarel, već je očigledno je ulepšan. nos je izmenjen. kosa pada kao da je, i u srcu sankilot, što nije bio, nego veliki snob. a oči su tobože herojske. legenda počinje. oči su širom otvorene, a usne stisnute. on očekuje budućnost uzvikuje, sav očaran herojima, carlyle. ikonografija je počela. tako ga slika i guerin, tako ga slika i david. očekuje budućnost? vraga. očekuje žensku, žozefinu, i generalski čin armije u italiji. žozefinu, laku udovicu, bivšu ljubaznicu barasa, koja, posle svojih ljubavnih doživljaja, nije više mogla ni da rodi. a što se tiče davida, rjepnin je skretao pažnju, svom prijatelju, na dve skice. jedna je ona, koju je david nacrtao, o kraljici mariji antoaneti, u tamnicama, na putu na gilotinu. druga je napoleon, kad se vratio iz italije. ima tu razlike. veliko n. je sad glavurdan. sasvim drugi nos. usta sa gornjom usnom koja visi na donju. a bradica kao trbuščić. prava marija antoaneta je ona u kari. pravi napoleon, taj slavni, mladi, general, onaj na tom crtežu, a ne legenda. jedno vrlo obično lice. jedna vrlo obična glava. legenda se, međutim, nastavlja tvrdio je rjepnin, sve lažnija i sve bljutavija. prave mu glavu rimljanina. napoleon se nastavlja tvrdio je ordinski, sve herojski, sve divniji. legendu pravi sad, tvrdio je rjepnin, raffet, koji je veliki obešenjak. na njegovom crtežu, mladi general se nalazi u italiji, u najlepšem dobu, u mladosti. bdi dok vojnici spavaju. greje stražnjicu okrenut leđima logorskoj vatri. on je budan. on je kosmat. a gleda nas iz slike, pravo u oči. to je on. znao je da ćemo ga gledati. napoleon. to je najlepše vreme njegovog života. mladost. horace vernet je još smešniji. on je naslikao povlačenje francuza, kroz pustinju, zažarenu, strašnu, sa beskrajnim peskom, u egiptu. sve je umorno, bolesno, sve se znoji, tetura, pod strašnim, afričkim suncem. a gde je on, napoleon? on maršuje na čelu, ispred svih, besprekorno odeven, u generalski frak. sa desnom rukom čija je šaka uvučena u frak. u njegovoj čuvenoj pozi. svi se drugi znoje, jedva dahću oko njega, a on, međutim, kao da na njega ćarlijaju neki vetrići proletnih oaza, ima lice od mramora koji se, kao što je poznato, ne znoji. a što je najlepše, on gleda, čak iz te pustinje, pravo u nas. sa lepim licem, pravo u nas, sa slike a ne gleda preda se. što je najluđe, dok se drugi čak i brišu, od znoja, on korača kao da je na paradi. a može i tako, da mu desna noga korača napred, a leva u stranu, a da, pred sobom, među nogama, drži sablju. on sve može. čak i da gleda iz egipta, prvo, nama u oči, iz te slike, a ne znoji se, ni u egiptu. sve može on. veliki n. poljak, ordinski, bi onda izgubio strpljenje i povisio glas. tvrdio je da rus ne može da zaboravi, da je napoleon zarobio princa rjepnina i ušao u moskvu. može biti, odgovarao bi, žučno, rjepnin, jer je brzo i izašao iz moskve, a rjepnin ipak ušao u pariz, ali nije o tom reč. reč je o tim slikama, o slikama, u koje se sve pretvara, sto je prošlo, i lepo, i ružno, i smešno, i žalosno. o laži prošlosti, u kojoj, najgore, prolazi, onaj, koji ćuti. pogledajte tog korzikanca, 13. vandemiera, kada je ugušio napad na konvent. on, koji je odbio da se bori protiv rojalista. on koji je, zatim, postao car francuza. kod crkve saintroch on je tukao, iz topa, kartečom, u gomilu, za račun onoga, koji je srušio i gilotinirao robespijera, i senžista. za barasa, najvećeg kurvara pariza, toga doba, korupcionaša i podlaca, aristokratu. kakav je na toj slici? jaši na belcu, u dimu topova, a belac se čak i ne propinje, iako nije ni dva koraka od topa. kakav veličanstveni mir. kakvi klobuci. kakva perja na bikornima. šta je revolucija? nova moda šešira, sa peruškama, i u armiji. oni koji leže mrtvi, na gomile, su, francuzi. onaj, koji je pobedio tog dana, ubica je robespijera. najpokvareniji aristokrat tog vremena. baras. a zar je i moglo drugače biti? ponavljao je, zbunjeno, ordinski. taj mladi general je imao gvozdenu volju. i baras je imao gvozdenu volju. volja osvaja svet. napoleon je imao čvrstu ruku, a bio je genije koji je čitao plutarha, cezara, i, otišao u egipat opkoljen naučnicima i filozofima. dragi prijatelju pisao je rjepnin ordinskom, u poslednjem pismu u poslednje vreme, hvala bogu, otkriva se, da je veliko n. možda vojnički genije, ali, intelektualno, daleko iza mnogih savremenika. što se mene tiče, dosta smo rekli. skrenuo bih vam pažnju samo još na njegov zabrljani rukopis. pogledajte ga na jednom papiru, od 13. brimera, godine iii, revolucije. rukopis mu je bedan, a rukopis govori o čoveku. a znate li kako se, i tada još, potpisuje taj francuz, koji je sahranio najmanje milion francuza? potpisuje se.. buonapart. vi ne volite francuze, knjaz. vi ne možete da zaboravite, da je taj francuz, ušao u moskvu. uzvikivao bi, opet, poljak, u rjepninovom sećanju, željan da završi prepirku, kao šahmat. rjepnin bi ga onda posmatrao tužno. vi se varate, pane tadija. mi, rusi, volimo francusku. ja volim francusku. hteo sam samo da vas upozorim, da je lice napoleonovo možda verno na slikama, koje su skice, krajonom, naročito na onoj koju je, u egiptu, napravio dutertre, koji ga je, dugo, posmatrao, izbliza. a ta skica pokazuje sasvim drugog napoleona. ta skica, rađena na licu mesta, izbliza, pokazuje drugu glavu, drugo lice, drugi nos. uvređen što mu rjepnin ne priznaje slike, lepe, kopije, koje je bio nabavio u parizu, ordinski onda, srdito, ponavlja, da rjepnin mrzi napoleona. a koga onda voli? bili su obojica vojnici. napoleon je najveći vojnik sveta i istorije. rjepnin je bio vojnik u prvom, a on, ordinski, u drugom velikom ratu. trebali bi da vole, i poštuju, uspomenu tog velikog, nesretnog vojnika. volim maršale napoleonove odgovara mu onda rjepnin. revolucija ih je rađala, u tolikom broju, da se tome divim. revolucija je dala, čitav niz, velikih vojnika. francuska je bila, uvek, zemlja velikih vojnika. zašto bih mrzeo tog korzikanca? ne mrzim ga. prezirem ga. tačno je samo to, da je on genije koita, a ne samo bitaka. volim vojnika kao što je bio maršal nej. konjanika, kome nije bilo stalo, ni do svog života, ni do svoje žene, ni kad ga je varala. stalo mu je bilo samo do francuske. a ako hoćete volim, još više, drugog vojnika napoleonovog, koji je. desaix. to što je napoleon ušao u moskvu, to je bilo i našom, ruskom, voljom. ušao je u klopku. uostalom, većina armija napoleona, koje su pošle na rusiju, kao što znate, i nisu bile francuske. skoro cela evropa bila je pošla na moskvu. ja samo hoću da vas ubedim da imaju francuzi i bolje generale od njega. hoche, na primer. pogledajte ga. bio je dve godine star kad je ostao bez majke. odrastao je kod svoje tetke, piljarice u parizu. pevao je, kao siromašno dete, u crkvenom horu. zatim je postao konjušar. ušao je, sa osamnaest godina u vojsku. trebalo mu je, tri godine, da postane podoficir, oficir, kapetan, i general. sa 25 godina dobio je armiju na rajni i tukao neprijatelja gde god se pojavio. optužili su ga da želi da postane diktator. senžist je poverovao u to. otišao je u zatvor. i senžist je bio naivan. to ništa ne znači odgovarao bi ordinski. ti francuski generali nicali su kao pečurke iz revolucije. hoche je bio genijalan, ali je napoleon daleko veći. njegovi manevri u bitkama su besmrtni. da, da, pane tadija, ali bih ja dodao samo toliko, da je taj pevac, u crkvi svoje tetke, piljarice, taj konjušar, bio onaj, koji je prvi uvideo, kad je pušten iz zatvora, gde je glavno bojište za francusku. ne u italiji, nego u nemačkoj. na rajni. međutim, napoleon je bio miljenik barasa, a oš je bio miljenik karnoa, kop su, s pravom, zvali tvorcem pobede revolucije, a koji je bio niži od barasa. dodao bih još, da njegov rukopis nije brljotina. slova ošova su, jasna, kao potezi sabljom. zanimljivo je da nijedan general revolucije nije toliko propatio od kleveta. dospeo je u zatvor, a umro je pod misterioznim okolnostima. bio je 29 godina. kako vam se dopada, pane tadija, pored tolikih drugih, desaix? za mene je, to, najčudniji general, revolucije. napoleon ima, u kurjuku, svoje barusave kose, svileni šeput. dese nema, ni to. brkovi su mu neuredni kao u zeca. a dugačak je kao don kihot. noge mu sa konja, dopiru, skoro do zemlje. drži desnu ruku, pri savetovanju, kao i napoleon, u oficirskom fraku. ko je prvi držao tako ruku? on, ili napoleon? dese izgleda, katkad kao ogromni skakavac. skakavac rata. a na klobuku ima toliko perušaka da se čini, da su mu izrasle, iz glave. ima tako čudne oči. tako tužne crte oko usta. bio je, po rođenju aristokrat. svi su njegovi otišli među emigrante, u inostranstvo. on je služio revoluciju. dopale su mu se, kažu, ideje pravde i ideje nade, u revoluciji. on, a ne napoleon, osvojio je i umirio egipat. muslimani su ga voleli i zvali ga pravdoljubivi sultan. ma koliko to čudno zvučalo, kod marenga pobedio je, on, a ne napoleon. napoleon je bio tučen. prema onom što, čak i istorija mora da prizna, napoleon i njegova armija bili su u povlačenju, kad je dese stigao. napoleon ga je bio uputio prema đenovi, ali je dese čuo topove kod marenga. bonaparta, i svi njegovi generali, bili su za povlačenje. bitka je, rekoše mu, izgubljena. zašto? pitao je dugonogi i dugonosi. dobro? bitka je izgubljena, ali sada je tek tri sata po podne. imamo još vremena da dobijemo do večeri, iduću.i dobili su je. marengo je najlepša bitka napoleonova? sasvim sigurno. trebalo bi reći, deseova. dese je pao na čelu svojih vojnika. njemu su spomenik ostali alpi. sahranjen je u alpima. ordinski je kliktao, kad je to čuo. rjepnin se sećao toga dok mu je pisao o tome u pismu. rjepnin mora priznati korzikancu, ne samo majstoriju u bitkama, nego i veliko srce. napoleon je sahranio desea. tačno odgovarao je rjepnin mrtvog. uostalom, jedinog, među svim njegovim generalima. korzikanac nije imao srca, sem za svoju familiju. pan tadija bi mogao da se seti jednog drugog velikog vojnika, maršala napoleonovog, koji se zvao. ožero. taj čovek, kao i dese, ima dugačak nos, jako dugačak nos, a rukopis mu je otmen, kao da se rodio u španiji. međutim, bio je sin lakeja i piljarice, a postao je maršal. bio je običan karabinijer, u neapolju, kad je izbila, u francuskoj, revolucija. stupio je u vojsku. kroz tri godine, bio je general. treba, pane tadija, da pročitate, nekoliko puta, ono, što je, o njemu, napisao, na ostrvu svete jelene, napoleon. ožero, kaže napoleon, bio bi umoran, i kao uplašen od sebe, čak i posle pobede. uvek mu je bilo, posle bitaka, dosta toga. njegova pojava, njegovi maniri, njegov razgovor, sve je to ličilo na faljekanje, ali to nije tačno, daleko od toga. bio je sit časti i bogatstva, iako ih je, uostalom, davao, sebi, i šakom i kapom. bio je nesposoban da se lepo ponaša, jer nije bio, ni školovan, ni vaspitan. nije imao duha, ali je među svojim vojnicima držao reda, i disciplinu, i bio jako omiljen. dobro je razmeštao svoje kolone, postavljao svoju rezervu, a tukao se, u bitkama, vanredno. sve je to kod njega, međutim, trajalo samo jedan dan. i posle pobede i posle poraza on je uvek, već uveče, bio tužan, ili zato, što je takav bio čovek, ili zato, što je bio slab u predviđanju i pronicljivosti. ožero? vi ste, pane tadija, smatrali, svaki put, kad bi o tom maršalu bila reč, da ga je napoleon majstorski opisao. ja, međutim, smatram, pane tadija, da je to jedan vrlo lukav i vrlo čudan opis ožeroa. ima na to odgovor. od samog tog maršala, sina jednog lakeja i jedne piljarice. možete ga videti u muzeju karnavalet, u parizu, gde čuvaju portret starog ožeroa. čudan portret. na slici je ostareo maršal u domaćem kaputu. ćelav. na stolu, pred njim, su nekakve karte i velika knjiga. ali levom rukom, kažiprstom, starac pokazuje, sliku, na zidu. na slici se vidi, mladi, ožero, kao general, na jednom mostu. prelazi preko lešina, sa sabljom u desnoj ruci i zastavom u levoj, na čelu svojih vojnika. vi mislite da je, to, napoleon, na mostu kod mosta lodi, u italiji? a ne. to je general ožero na mostu kod mesta lodi. ko laže? laže, pane tadija, istorija, legenda, pa i napoleon. mrtvi su ćutali. malo je onih koji su ostali bili da žive i koji su znali, dobro, ko je to pošao, sa mačem u ruci i zastavom, preko lešina, kod mesta lodi. istorija priznaje da je, i tu, napoleon bio, prvo, tučen. izdržao je, kaže i istorija ožero. tek onda je veliko n. uzelo u ruku zastavu? koješta. onaj, koji je, zaista, prešao preko mosta, živeo je dovoljno dugo, da kaže istinu, i ona se doznala, ali samo u muzeju karnavalet. to što je, međutim, napisao napoleon o tom starcu, na ostrvu svete jelene, vredi nekoliko puta pročitati. kako je čudno napisano. rečito, ali, pakosno i nesigurno kazano. laž viri iz svete jelene. pitate, možda, kakve to veze ima, sa mnom, pane tadija? te tri vaše slike na zidu? nikad nisam, ni sanjao, da ću živeti u jednom stanu gde će me, sa zida, u londonu, gledati tri napoleona, i kad se svlačim, i kad doručkujem, i kad čitam o neju, čija je komanda, dok ga streljaju jedina uteha, kad je reč o vojniku. ordinski je, kao glavnu crtu napoleonovu, isticao. žeđ za slavom, a francuzi su u njemu obožavali, pre svega, svoju veliku, vojničku slavu. da je malo ranije krenuo na moskvu, u proleće na primer, pali bi, možda, ne samo moskva, nego i car. došla je zima. napoleon se prevario u računu. rjepnin se na to, glasno, smejao. ponavljao je. baš je, to, smešno. ako je ičeg bilo, što je taj korzikanac, pored antičke istorije, plutarha i korneja, mislio, da zna, dobro, bila je. matematika. verovao je u brojeve, kao što veruje i celo čovečanstvo, na žalost. u igru brojeva. taj, trbušasti korzikanac, zamislio je i metamorfoz francuske, i revolucije, u monarhiju, kao dete. njegov ustav je igra brojeva. kako? pa tako. pet i deset. komune ima da budu deseti deo stanovništva. departmani petstohiljaditi. birači da budu pedeset hiljada, dakle, opet deseti deo. čak i za senat želi, osam puta desetku. za tribunat deset puta deset. sto. zakonodavac ima da bude, trideset puta, deset. trista. zar to nije komedija mozga? francuska i francuzi kao igračke brojeva? lobačevski bi posumnjao u tu pamet. sećam se, pane tadija, kako ste se smejali na to. redali ste pobede napoleonove. da, da, pane tadija, to je bila mladost njegova, koja je lepa u svakom čoveku. čitao je plutarha. opljačkao je italiju, da bi očarao žozefinu, drolju. moral se menja, kažete, pane tadija? moral se menja kao što se i ljudi menjaju? moglo bi se, čak, za nju, reči, da je bila verna, kad je on postao car? a ne, a ne, pane tadija, nije moral, njen, u pitanju. njegov je moral u pitanju. taj veliki čovek upotrebljava, u svoju korist, ne samo žene, nego upotrebljava čak i zarobljene neprijateljske zastave za intrige, u parizu. srednjij klas. srednjij klas, sa korzike. pa dobro, ali priznaćete mu, valjda, san o aleksandru? o carstvu. o karlu velikom. egipat, gde ga je, sa piramida, gledalo tri hiljade godina. da, da, tri hiljade godina, sa piramida, su ga gledale, i kad je napustio svoje vojnike. ni prvi, ni poslednji put. valja, međutim, priznati da je imao, kao svi poltroni, sreću. na njega nije izvršio atentat, niko, u egiptu. ostavio je, za to, mesto sebe, klebera, koga je jedan fanatik egipatski ubio. ipak je bio to veliki evropljanin dodavao bi onda, kao neki uzdah, ordinski. zakonodavac. code napoleon. a hteo je, dva puta, da se oženi, i uzme, rusku princezu. koje nije dobio. prosidbe su najveća komedija, i mizerija, u njegovom životu. varao se i u tom računu. kao dirnut nesrećom napoleona, ordinski bi onda tiho dodavao. pa priznaćete mu austerlitz? ne, odgovorio je rjepnin tvrdoglavo. a ne, a ne. priznaje mu, kaže, šinjel, koji je u bitkama nosio. teatar. trebalo je da sačuva, na sebi, bar taj šinjel, bar to. međutim, kad je iz pariza bežao, kao i kad je iz rusije bežao, presvlačio se, kukavički, u lakeja. njemu je bilo glavno da se useli u tiljerije, i, u tome je uspeo. čak ni atentatori, sa čitavim buretom baruta, na putu u operu, nisu uspeli da ga isele. sve je to, po ruski, preterano. zar baš ništa ne priznajete tom idolu vojnika? naprotiv, pane tadija, ima taj korzikanac, priznajem, pravo, kad, na vrhuncu slave, kaže, da je uvek želeo mir, a ulazio u rat za ratom. to vredi za sve narode i sva carstva. kaže da je uvek, uvek, neki slučaj, nepredviđeni slučaj, neki sticaj okolnosti, gurao ga, u ratove, i spasavao, u životu. to je ono što, tog, tobože velikog, čoveka, njegov život, pobede, pa i njegovu tragediju, pretvara baš u besmisao. a vaterlo? spomenite bar da je tražio smrt. a ne, a ne pisao je rjepnin, sad već plahovito. nije on tražio smrt. tražio je tiljerije. pobegao je, kad je video da je bitka izgubljena. bez šešira, a što je sramota, ponavljam, čak i bez svoje sablje, koju je ostavio neprijatelju. samo da bi spasao život. a zašto? da bi koitirao. i na ostrvu svete jelene. toje bio za njega glavni smisao, do kraja, u životu. ne, mi ga rusi ne cenimo. rjepnin je ponavljao, i pisao, ordinskom, da priznaje, da je napoleon imao neki duboki, podsvesni, nagon, uspešnih marševa, pokreta, premeštaja pravaca napada, manevara, zaokružavanja boka, promene pravaca, čak i pri jurišu, ali, onda treba da napiše nešto, i kaže, i o velingtonu. ipak je, kod napoleona, sve, slučajno, kombinacija, a nije bilo, sve, onako, kako je predviđao. čim bi mogućnost manevarska bila isključena, gubio je bitku, glupavo. velington, međutim, bar se njemu tako čini, pronašao je, protiv tog korzikanca, i njegove genijalnosti u bici. lek. zemlju. utvrđene položaje, i, engleski plotun. već u portugalu, a još više u francuskoj. a naročito kad je izišao na polje flamanskog vaterloa. uzbrdicu. opkop. u kom ga je čekao. nepokretnu, crvenu, englesku liniju. poljak ga je, onda, u sećanju tog rusa, uvek, žmirkajući posmatrao. pocrveneo bi do ušiju. nije voleo engleze. rjepnin je, međutim, tvrdio, da je ta crvena linija bila odgovor engleza, napoleonu, u komediji bitaka. ne juriš, nego stajanje u mestu. odgovor na manevre. na dreku. na improvizaciju. jednom reči, protiv napoleona, velington je uzdigao zemlju. ko to piše? čuje glas pokojnog barlova, u glavi. ko sme to da kaže? pitaju tri glave napoleonove, na zidu. koje to? jedan praporčik brusilova? rus? ko se to usuđuje da brblja, igrajući šaha, sa napoleonom? on je lud. taj rus. zar je i to moguće? moguće je odgovara rjepnin, kao pošašaveo od pogleda tih slika, sa zida. la grande armee je sada rosijska armija, iako je crvena. kad bi se trgao, pišući to, poslednje, pismo, rjepnin se i sam čudio, sebi. koga vraga mu smeta napoleon, posle skoro sto pedeset godina? šta mu je skrivio? sve je to bilo samo, slučajni, sticaj okolnosti. ostaje samo fakat da je pobednik velika crvena armija. što se njega tiče, pisao je rjepnin, prebledeo, on, sve što je bilo sa njim, od kerča do londona, želi da zaboravi. carevi ruski, koji su dobijali ratove dragi su mu. car, koji je gubio ratove, fotograf, nije. na jednoj strani vidi, hiljade, stotine hiljada, lešina, rusa, a na drugoj, cara, fotografa, zaljubljenog blesavo u svoju ženu. izgubljeni ratovi treba glavom da se plaćaju. stotine hiljada, oterani u smrt, svete se, jer je njihova smrt bila uzaludna. metnite, dakle, jedno i drugo, na kantar, pa da vidimo. čak i tako, te nepregledne gomile lešina, u mislima, optužuju. ne možete da ih izmerite? pa dobro. tog jednog fotografa možete. ne bih za njega mogao da pustim nijednu suzu. rjepnin je to pismo svome prijatelju, tadiji ordinskom, pisao, tog poslednjeg dana svog boravka u londonu. kad je pao mrak počela je da pada sitna, jesenja kiša, u londonu. čuo je kako pada, u prozore. šta sve nije, još, o napoleonu, napisao te noći svome prijatelju. ni taj veliki san, koji je, kažu, imao napoleon, u egiptu, da osvoji istok, ni to ne može da prizna tom korzikancu. sanjar je napoleon bez sumnje bio. ali, sudeći prema onom, sto je sam rekao, ni to, ni to, nije bilo veliko u njemu. nije razumeo istok, a nije razumeo, ni, šta je more, i okean. za njega je, i more, i istok, bio teatar za komediju. izbeći englesku flotu. sto dana. pobediti englesku na suvu. da je on, kaže, zavladao morem, sudbinu francuske bi bio vezao. a des nouvelles combinaisons. on uvek pravi kombinacije. i sa armijama, i sa narodima, i sa francuskom. celog svog života ništa drugo nije ni znao, nego da pravi kombinacije. dobio je tri i po miliona glasova na plebiscitu, za titulu carsku dovikivao je, onda, poljak, rjepninu, u sećanju, dok je rjepnin završavao pismo. da, da, odgovorio je rjepnin na papiru. taj čovek je bio u stanju da zaludi svet, a da ne vidi kako njega zaluđuje žozefina. napisao joj je jednom, toj lakoj udovici, da on voli žene samo kad su časne, naivne i mile. zašto? jer samo takve, kaže, liče na nju na žozefinu. ako to nije slepilo, nema slepila na svetu. šta sve, uostalom, taj idol poljaka, nije napisao, sam o sebi, na onom malom ostrvu u okeanu. opisujući, na primer, strašnu bitku sa rusima, kod mesta eylau, kaže, da je imperator to je on bio u smrtnoj opasnosti, kad su rusi bili doprli, i stigli, blizu, do njega. imperator se napisao je na svetoj jeleni nije ni pomakao.. sve, što je bilo sa njim, i oko njega, međutim, bilo je zadrhtalo. velington je bio ćutljiv. crvena, engleska, linija ćutala je i bila nepomična. niko se nije faljekao. njeni plotuni, međutim, od velikog n. načiniše. malo n. koje je pobeglo kod vaterloa, i, posle se, predalo. nije poginulo. otišlo je na ostrvo, u okeanu, da koitira sa gospođom bertran. dosta, pane tadija, dosta, o napoleonu. još je mnogo gore, što sam, u svojim, besanim, noćima, čitao, o tom velikom čoveku i policiji koju je uveo. da pređemo preko toga, dragi prijatelju. da je taj čovek bio idol evrope i idol francuske, bio je najluđi doživljaj moj, u životu u londonu. moglo je biti deset sati, to veče, kad je rjepnin završio to pismo, prijatelju. hteo je da ga zatvori, u veliki koverat, u kom je, ono manje, za ordinskog, već bilo smešteno. iznenada je, videvši svoje lice u ogledalu, zastao. stajao je, tako, dvatri minuta, zagledan u fotografiju koju mu je bila ostavila, nađa. zatim je tu fotografiju, lagano, pocepao. pocepao je, posle toga, i to, veliko, pismo, koje je, svom prijatelju ordinskom, pisao, tako dugo. zatim je zatražio jedan taksi, telefonom. poneo je, sa sobom, samo jedan kofer, koji je morao biti jako težak. sišao je pred kuću. vrata su se, automatski, zatvarala za njim, a ključeve je bio ostavio u kući. taksi ga je odvezao na stanicu. voz, koji je vozio do mora, stajao je, čak na nekom sporednom koloseku. kad je ušao u jedan, prazan, vagon, rjepnin je, iz kofera, izvadio neki težak džak, kao što ga nose izletnici. a kofer je ostavio, gore, u mreži, prazan. kofer je ostao u toj mreži, kao da nije njegov, a on je seo, daleko od njega, na jedno mesto u ćošku. na koferu, kakvih ima hiljadama u londonu, nije bilo nikakvog traga, da je to njegov kofer bio. ostao je, tako, u mreži, kao da je bio ostavljen od nekog drugog. rjepnin je, zatim, mirno putovao, do jedne luke otkud englezi idu u francusku. u odeljenju, u kom je putovao, nije bilo nikoga, osim jedne žene, koja je sedela okrenuta mu leđima. osvetljenje je, i te godine još, u tim vozovima iz rata, bilo, slabušno. rjepnin se udubio, tobože, u novine, koje je jedna svetiljka slabo osvetljavala. kad je voz, uskoro, pošao, bio je samo jedan od retkih, poslednjih putnika u tom vozu, sa svojim teškim, sportskim, džakom izletnika. potpuno miran odlazio je u samoubistvo, kao da putuje u neku večernju šetnju, u foukstonu mesto koje je dobro znao. jedini uticaj misli na smrt, bilo je, valjda, to, da su se, u njegovoj glavi, ponavljale, grozničavo, slike sanktpetersburga, iz one knjige koju mu je graf andreja bio ostavio. to, da on odlazi, nepoznat, u smrt, daleko od svoje zemlje, od rusije, činilo mu je čak i neko, čudno, zadovoljstvo. ta knjiga, sa slikama o petrogradu, u londonu, bila je poslednja radost koju je imao u životu. u glavi je, opet, iznenada, čuo, tihi smeh, i šapat, pokojnoga barlova. neka idu bestraga, knjaz, svi ti, sa njihovim traženjem napretka čovečanstva, i bolje rusije. mi se, posle naše smrti, vraćamo. šagom marš, knjaz. tako, tako, svi se, tamo, vraćamo. sećate li se, knjaz, onog jezuite, berzina, kako je ljubio ruke, kako se klanjao, kako je patio što kerenski nije ostao. njegov spasitelj rusije. berzin je, u revoluciji, imao samo jednu želju. da, iz revolucije, ode u italiju, da ga puste, da ode u italiju, kao da se oko njega, ne događa ništa novo, strašno, ni tužno. želeo je, prosto, da otputuje. a kuda? iz rusije, u snegu, u sunčanu italiju. kao da revolucije treba da budu podsticaj za putovanje. pronašao je, da je isakijevski sabor, sa svojih osam kolona, i, sa ogromnim kubetom u visini, poziv, u italiju. u svome stilu. rjepnin se, onda, u tom vozu, slabo osvetljenom, seća, te velike crkve, i klupa ispred crkve, pa i žbunja u zelenilu, i, kao da vidi, opet, to ogromno kube, napolju, u mraku, kraj kojeg je, on u vozu, začudo, tako brzo, projurio i prošao. da, da, gospodin berzin nije imao, nikada, tih dana, nikakvu, drugu, želju, kad su zagrmeli topovi aurore, nego da otputuje. pametan čovek. uvek pametan. rjepnin se i toga u vozu sećao, da je bio pozvat i u amerikanski konzulat. otišao je bio i tamo poslednjeg dana. radoznao. primljen je, posle dugog čekanja, ali vrlo uljudno. činovnik, koji ga je primio, protumačio mu je, da su ga zvali, zbog toga, jer jedna njegova rođaka, u americi, moli za to. traži dozvolu ulaska, na tri meseca, i za njega. činovnik, koji ga je saslušavao, molio ga je da odgovori na nekoliko pitanja, koja im traže, sa njegovim odgovorom, službeno. čovek je bio krupan, pljosnatog nosa, kao u boksera, ali je vrlo prijateljski pitao, sve, što je pitao. beležio je, ko je on, i šta je, i, koga ima sve, u americi, od rodbine, i od poznanika. po mogućnosti treba da da imena, onih, koji su rođeni amerikanci. rjepnin mu je onda predao svoju kartu identiteta i adrese marije petrovne, i nađinu. pokazao je i preporuke sazonova i admirala trubridža. pokazao je i papire poljskog crvenog krsta, sa kojim je u london došao. činovnik se onda odobrovoljio. zagledao je u neke, svoje, papire, pred sobom, i pitao ga je, i o tome, zašto je njegova supruga otišla u ameriku, a on nije? ona moli produžetak boravka. rjepnin mu onda reče da je ženu poslao u ameriku, zato, jer je ona, tamo, imala tetku, amerikansku državljanku da ne dočeka, pod starost, da prosi po londonu. oni su se već 26 godina potucali po svetu. živeli su, sedam godina, u londonu, od svojih ušteđevina. ili prodaje njenih lutaka. ali je on, svaki čas, ostajao bez posla, i, na ulici, pa dalje, tako, ne mogu. tetka njegove žene nije siromašna. činovnik ga je, onda, pitao gledajući mu pravo u oči, kakvog je, političkog, uverenja, njegova žena? rjepnin se na to smeškao. što se nje tiče, ona je ćerka ruskog, carskog generala, ali, koliko je njemu poznato, nema, uopšte, neko političko ubeđenje. sasvim sigurno. što se njega tiče, on je beli rus, ali ne krije da voli rusiju i današnju rusiju. kad bi mogao, sutra bi se, u rusiju, vratio. to je nemoguće. odlazi u pariz ovih dana. traži zaradu. bio je, dosad, gost jednog, poljskog, emigranta, grafa ordinskog. dao je i ordinskovu adresu. čovek koji ga je, dotle, ispitivao, bio je ustao. pitao ga je, mirno, gledajući ga pravo u oči, da li misli, da traži i on ulaz u ameriku? njegove rođake zatražile su to. to je poslednje bilo, u londonu, čega se rjepnin sećao, u tom vozu. sećao se da je, otvoreno, mirno, rekao. da on neće tražiti ulaz u ameriku, ali da bi bio zahvalan, ako bi njegovu ženu ostavili na miru, kod njene tetke, i, dali joj dozvolu, da završi život, tamo. on misli i thihk da, od zemlje prezidenta linkolna, ne bi bilo lepo, da jednu ženu, proteruju, samo zato, što ima intriga, raznih emigranata, i emigrantskih komiteta, koji niču, sad, kao pečurke, i sa jedne, i sa druge, strane okeana. činovnik je bio pocrveneo. posle onog, što je rekao, da bi sutra, da, može, vratio se u rusiju, misli, da bi bilo najbolje, da i ne pokušava, da traži dozvolu ulaska u ameriku. što se njegove žene tiče, međutim, on misli, da ona može da zatraži, i, da će dobiti, dalji boravak u njujorku. o nekom proterivanju nema ni pomena. u papirima konzulata se traži samo odgovor, na zahtev, o njegovom useljenju. pošto to otpada, posle onog što je, sam, priznao, o produženju boravka njegove žene, rešenje će pasti, tamo, a ne ovde. ako želi da pomogne stvar svoje žene, neka ostavi, kod njega, te preporuke, poljskog crvenog krsta, admirala trubridža i pismo sazonova. to će se fotografisati. neka dođe, po to, kroz koji dan. a neka razmisli, još jednom, da li ne bi bilo bolje, da je tražio, i za sebe, ulaz u ameriku. tamo ne bi bio nezaposlen, svakako. to je bila poslednja uspomena, o londonu, koju je rjepnin poneo sa sobom, u glavi, u foukston. rjepnin je stigao na stanicu, tamo, potpuno miran. moglo je biti blizu ponoći. iz stanice je izišao, sa teškim džakom, izletničkim, na ramenu. ruke su mu bile vlažne od uzbuđenja, ali je odlazio u mrak, duž parkova na obali, brzim korakom, kao na igranku. mrak je bio potpun, na putevima parkova, koji se spuštaju do mora, a koji se nazivaju. the leas. odatle se, kad je dan vedar, ili noć vedra, može dogledati, čak do obale francuske. te noći nije bilo vidno, ni na sto koraka. kiša je rominjala stalno. niko nije primetio čoveka, sa tim džakom, koji je nestao u zelenilo, u mraku. a kad se, ujutru, razvedrilo, niko nije pitao. kako se jedan od čunova, kraj jednog kupališta, odrešio, i zašto su ga našli na nekoliko stotina jardi, od obale, zapljuskivanog od talasa kojih je, to jutro, već bilo. niti su novine, čak ni u foukstonu, čule, o nekom pucnju, posle ponoći, u mraku, mada vetar, i voda, prenose zvukove, i nadaleko. niti je to more izbacilo neki leš, idućih dana, tu, pod visokom belom stenom, krečnjaka, iako je, posle, cele zime, tu, zemlju, talasima, kao grmljavinom, tuklo. samo je sa svetionika, na visini te velike stene, kojom se park završavao, treperila jedna svetlost, cele noći, trepetom, kao da, tu, zemlja pokazuje neku zvezdu. nemačke pojave i stvari ne samo da nisu bezbojne, već su, naprotiv, puno, gusto šarenilo, često oporo, i, baš zato, nezaboravnije. magla i bezbojnost, sivo nebo koje smo navikli da zamišljamo nad pruskom, spadaju u netačne i zastarele podatke, i inače mnogobrojne, preostale iz prošlosti, o nemačkim zemljama i nemačkom životu. dublje, sočnije zelenilo, od boje šume, oko severnih, nemačkih jezera, neverovatno plavih, teško je ne samo naći, već i zamisliti. čitav jedan raznovrsni niz boja je to, do sasvim čudesnih zelenih, a nad njim svetle pruska nebesa, leti veliki, vanredni opali što su, zimi, još čistiji. promene tamo nisu bezbojne, stvari nisu sive. prelaz preko granice nije bez onog krutog, često opisanog carinika i stražara, ali su i oni kao slike odlični. u bavarskoj plave, u saksonskoj zelene, u porajnju rumene, u pruskoj žute boje, sve su češće, pred putnikom... do rata ta varoš, posle los anđelesa druga na svetu, po zapremljenoj površini, posle njujorka i londona treća po broju stanovnika, pripadala je, u prvom redu, vojničkoj pruskoj. sada ona potpuno vlada svom nemačkom i, što je više, nervima svih nemaca, na svetu, pokornim joj, pa i nepokornim. još drhti od onog što je preživela, a ko zna, tek sada pretovarište amerike i azije, šta će doživeti? dok se ide toj varoši, nemačka se prepolovljava, kao dva visoka zida koji se ljuljaju, zemlja prema predratnom, glavna varoš prema posleratnom. pola nemačke je takva da bi se o njoj mogli pisati samo romani, a druga pola takva da je može prikazati samo film. među tim dvema polovinama. prošli rat. ničeg infamnijeg, uostalom, od te žudnje. da se predratno nastavi, kao da ništa bilo nije. kao da između predratnog i posleratnog, u svetu, ne počivaju devet miliona mrtvih i ne kleče devetnaest miliona namučenih. kao da među tom prošlošću i sadašnjošću ne teče reka godina i godina, u kojima su se ponavljale, svaki dan, idiotske teatralnosti, gromopucatelne gluposti i neiskazane patnje dobrih i plemenitih i poniženih, za jednu uzaludnost svih njinih nada. sem tog rvanja, predratnih infamija i posleratnog, nigde se tako jasno ne ocrtava kao na tlu nemačke. kao da je cela jedna polovina te silovite zemlje samo zato, da muči i sputava onu drugu polu. laž koja trči od sela do sela, šapat što ćarlija po palankama odanim prošlosti, o novom padu marke, o povratku carstva, o orgijama i rasipanju berlina, o hapšenju dece u rajnskoj, o poljacima, ponavlja se svaki dan. kao da ima nekoliko miliona sumanutih, majmunskih kritičara i kreštavih kukumavki, po svim granama, nemačka republika s dana u dan biva zasipana alarmantnim vestima, podmetnutim nesrećama, ironičnim pitanjima, zluradim kikotanjem. čim se pojavi, ili ako se berlin najmanje osvetli, iz sopstvene zemlje polete mućkovi, rotkve, krompiri prekora, zahteva, uvreda, sve u ime jedne prošlosti, beskrajne kao divno neko nebo i raj, po kome se vozikaju car vilhelm, admirali, kancelari, sa kojih na narod curi med i mleko. zbog tog upinjanja iz petnih žila da se vrati ta nemačka prošlost, za stranca koji je čitao gogolja, poneki delovi nemačke biće zanimljivi, ali i sumorni. ne može se zamisliti ništa očajnije, od kišovitog večera, po pivnicama augzburga, pri čitanju bavarskih novina, njinih uvodnih članaka i dnevnih vesti, ili neka svečanost jutarnja i korporativna manifestacija studentstva, u jeni, sa tihim veličanjem revanša. da je nemački narod tučen u jednom strašnom ratu, tome na nemačkom zemljištu i nema traga. razrušenih utvrđenja itd. ima samo na morskoj obali i do njih stranac ne stiže. on ima iluziju potpuno neoštećene zemlje. no koliko puta može, iznenada, putnik, ako je osetljiv, da primeti tegobu, i nemačku, posle jednog velikog, izgubljenog rata, po provinciji. u drezdenu, posle divnog sumraka, što se spuštao u široka, talasasta brda, u lužička, sorbska sela, što varoši daju dojkinje, sa terase kod belog jelena, gledao sam kako po reci plove i takve olupine kakve se samo još kod nas, na dunavu, mogu videti. u majsenu, hiljadugodišnjem gradu čuvenog saksonskog porcelana, video sam policajca odevenog tako neuredno, kao da je tek bio stigao iz rumunije. u lajpcigu, u mramornom holu hotela astorije, uz džez, uz amerikanke, jedva da je igrala koja nemica. večerala, ma koliko bila željna večernjeg izlaska, u trpezariji, sasvim izvesno nije. u malom pozorištu gostovao je baserman. publika je, osobito dame, bila obučena strašno. ne samo zato jer je štedljiva, već i zbog posleratnog siromaštva svog. u bogatom frankfurtu, čim se iziđe sa stanice, šareni se fasada varietea zimske bašte. za strance. za predratne nemačke pojmove to je značilo prostituisanje jednog glavnog trga varoši. ako se provede dan u otmenom i čistom darmštatu, čini se kao da je rat završen, cinizmom nemačkim, u zgodan čas. no ako se iziđe na ma kojoj maloj stanici prema hajlbronu, naći će se sasvim zapušten nameštaj, pljuvaonice i patos. vozna karta mi je data u mraku, kao i prtljag, a svetiljke upališe tek na pet minuta pre dolaska voza. u vizbadenu, poznatom kupalištu, pod okupacijom, posle koncerta u velikoj koncertnoj dvorani kursala, u raskošnoj trpezariji, večerao je, sa svojom prijateljicom iz engleske, konjički oficir, u odori irskog gardiste, čiju je boju, na početku ridinške balade, spomenuo vajld, a koju su popularisali bojovi i grumovi po celom svetu. kelneri su ga služili kao kneza i, ma koliko to bila neprijatna istina, publika je i njega i njegove drugove posmatrala sa poniznim strahopoštovanjem, koje bi, predratnim nemačkim pedagozima raznih univerziteta, bilo užasno i nepodnošljivo. ne samo da su neki krajevi nemačke osiromašili i zastali u jednom bitisanju banalnom i beznačajnom, već, uopšte, odmakao je berlin toliko, da je jedini zanimljiv za stranca. u njega sad vode svi putevi, njemu jure svi vozovi, iz njega izleću aeroplani, raznoseći novine. kao jedna centralna pošta je, centralna bolnica, porodilište, centralna policija zemlje, trgovina, kockarnica i centralni hotel, pivara pa, kad bi to precizno odgovaralo osećaju uzaludnosti svega što je ljudsko, i centralna ludnica. idući berlinu, baš zbog te posleratne centralnosti, on postaje, privremeno bar, zanimljiviji od ostale nemačke. ta metropola, što se mnogo izmenila, što ne žudi za prošlošću, već za budućnošću, što podučava, zapoveda, lomi, vara, truje i hrani, sama po sebi vredi da se upozna uzduž i unakrst, baš zato, jer je skroz moderna, sa novim profilom, bez onog bivšeg, pod šlemom. reč opasnost tu, možda, nema opravdanja, inače bi se moglo reći da berlin ima sada daleko opasniju snagu nego što je imao nekada. vezuje za sebe nemačke zemlje, kako još nikad, za njega, vezane nisu bile. smatrajući se nekad spartom, a svoje junkere spartijatama nemačkog sveta, uznemiren je sad u svom neohelenizmu, beskrajno pametan, demokratisan, ali ne i silovit prema bivšoj svojoj saveznoj državi, tako da bi se moglo reći da liči pre na neku atinu, posle strašnog rata, kojoj su, uz svirku frula, porušili utvrđenja, upropastili flotu i oduzeli kolonije. naravno, to bi se moglo reći samo da je iko, ikad, pomislio da upoređuje pruse sa atinjanima, i uzevši u obzir, donekle, i frule sopstvene nemačke pešadije. neosporno je, međutim, da je veliki rat završio nemačko ujedinjenje i da berlin, ostaviv sad bavarcima da se smatraju spartijatama, postaje nemačka atina, više nego što su to minhen i beč ikad bili. atina, u smislu novih pojmova i duša, u smislu politike, administracije, finansija, a naročito života, pa i koncentrisanosti bivših stratega, filosofa, bankara, mecena, demagoga, hetera, igračica, glumaca, komediografa, pa i semita. na prvi pogled preterano istaknute, sitnice, ipak, dokazuju vlast, što sve više raste, tog centra, ne samo za nemačku, nego i za sve nemce. sve cipele po izlozima te zemlje po berlinskom su kalupu. svi modeli toaleta po njenim žurnalima. samo se njena berza, u stvari, osluškuje. a ne postoje više vintemberški husari, bavarska vojska, saksonski pukovi, nego jedna nova odbrana države i odbrana policijska obe na principu male, ali silne i odlične, napadne vojske, što je potpuno jedinstvena i čiji je mozak u berlinu, kao i banaka nemačkih, kao i nemačke nauke, književnosti, umetnosti, pa i sporta. ta definitivna pobeda pruske, ili jedinstva, što utiče na sve nemce u svetu, ne treba da bude neprijatna strancima. biće pruske je oporo, hladnije od južnih krajeva. njeni su dodiri daleko manje uglađeni, jer je bez kulturne prošlosti jugozapadne nemačke, ali je posleratna, izmenjena, moderna i radna, štedljiva, izdržljiva. centralni položaj nemačke, to je već svakome jasno, vrednost je neprekidna, koordinate njenog ekonomskog i psihičkog stanja su, za evropu, sudbonosne, a sada zavise od pruske i berlina. berlin pak ima gigantske uspehe, a fantastične pothvate i namere. žureći, za poslom, muški su svi slični, bez karakterističnog u masi, sem frizure šišanje cele glave. malo kose, sa razdeljkom, na temenu. apsolutno neerotični scenski, oni ne prate, nikad, žene pogledima, niti im dosađuju. u tom pogledu, nemačka, daleko je, na ulici i u saobraćaju, nad običajima evropskim. no u isti mah, ti inače krupni, poslovni ljudi, imaju neprijatne oči i pokrete voštanih figura, često pod cilindrom idu peške, i tramvajem, čak i u fraku. žučni i tvrdoglavi, jedno prema drugom, dozlaboga. žene, očiju boje bršljana i vanrednog plavetnila, do ljubičastog, imaju, kad nisu u trenčkotu, čudne aranžmane garderobe, a kao glavnu crtu telesnog sastava. gotičku slabost grudi i infernalnu snagu trupa. ulazeći i izlazeći, iz stanica i vozova, isto tako zaposlene i brutalne kao i muški, one imaju ipak starinsku pažnju prema starijoj ženi. ustaju odmah s mesta. u njinoj masi, žurbi, bez ikakvih crta rumeni, pudera, krejona, izbrijanih obrva, povećanih zenica, produženih trepavica, česta lepota njinih nogu, bedara i rebara prolazi neopažena. sentimentalnosti kod njih nema, kao, uostalom, nigde i ni u čemu više, u nemačkoj. bez koketerije, svršivši poslove, odlaze one, tim vozovima, svojim ljubavnicima, gotove, usput, i na nova poznanstva i prekobrojne sastanke, pribrano i žurno, ako to samo donosi koristi i olakšava život, bez ikakvog bovarizma. muškarci ih sačekuju, pri izlasku stanica, poređani jedan do drugoga, sa zahtevom precizne tačnosti, na minute. ko zadocni gubi pravo na vernost. kogod nije, blagovremeno, stigao na svoju topografsku tačku, neka se mane svih nada. na njegovom mestu našao se drugi. nositi dakle u sećanju sliku berlina, onako kao što se, celog života, do najsitnije boje, jasno, može pamtiti lepota mletaka, nemoguće je. ne samo zato što je berlin zazidan i ogroman, već i zato što je nepregledan, dubok, a ne visok. u njemu se može učestvovati, kao mrav, ali se gledati i posmatrati ne daje... ali tražeći da tu varoš upoznam do dna, polazio sam da lutam u njoj, uvek iznova, počevši od tih stanica. uskoro, imao sam osećaj sažaljenja i drugarstva, jer svi su se mučili i nisu bili drugo, do mi sami, u drugim životima. drukčiji nego sloveni, ipak su ti ljudi bili kao i drugi. beskrajna sličnost ljudskih gestova i refleksa, na celom svetu, pa i tu. kad sam osetio to, odlazeći i dolazeći na te stanice, mada sam tako imao oštre i opore utiske došljaka, osetljivost za razlike, primetio sam i ono što je tačno samo u basnama, u basnama o prusima ljudožderima. u dobru i zlu, oni su uspeli da svet o njima priča. o njinim železnicama, kao o čudu tačnosti. god. 1928. tolike katastrofe. o pruskom činovniku, mahinalne, neobuzdane vrednoće. treba videti žvakanje berlinskih poštara, iza prozora, sa spuštenim natpisom. privremeno ne radi. itd., itd.. izišav na berlinsku ulicu, po kojoj zaista ne hode anđeli, od neke naročite, pruske grubosti nema, videh, ni traga. stanice berlinske otvoriše mi put u unutrašnjost berlina, osorno, ali i neposredno, kao nekad pruske varoške kapije. pred njima, nema indiferentnih kvartova, nego vrlo značajnih delova varoši. ko stigne u berlin autom, mada je to modernije, ulazi kroz zelenilo i tiše, bez dima, tutnjave, velikih efekata i dekora stizanja vozova, i ima utisak blag, lep, starinski, kao oni što su stizali u poštanskim karucama. a nije zbilja tako. da na berlinskoj stanici putnika dočekuje naročiti žandarm, sa plehanom pločicom broja taksija, u koji mora sesti. bio je samo pokušaj nečeg sličnog, da bi se ubrzao i olakšao način uzimanja kola, pred stanicom. inače, prvi dodiri sa berlinskom ulicom nisu gori od pariskih, jer nije ćudljiv. način pruski je hladan, bez napolitanskog šarma, ali i bez one brze i suvišne intimnosti južnjaka, što, sa ljubaznošću, prenosi i svoje buve. doček za one koji žive hvatajući leptirove, na berlinskom asfaltu, pomalo je tvrd. starih germana, što vole hrastove, više nema. svoje tle oni sada znaju samo kao topografiju naslaga i slojeva hroma, karbona, kalaja. no basne o prusima ostaju i u berlinu basne. nisu ni tamo svi nosači krakati kao bivši pomeranski generali. ima ih i tamo omalenih koji jedva dišu pod prtljagom, sasvim nevojničkog i bezopasnog držanja. uostalom, jedna trećina berlinskog radnog sveta došljak je, poreklom poljak. istina je da su nemački zapt i pedagogija uspeli da stvore naročite glave, i mozgove, što su u sedamdeset miliona primeraka isti, što ima za posledicu naročite, druge neviđene, slike berlinske kaldrme, ali su to ipak uvek oni isti bufoni, prah i sujeta, i pepeo na kraju, kao i mi, pa bili pismonoše, mali činovnici banaka ili pravi berlinci, od onih što, sa više, ili manje otmenosti, sa više, ili manje neukusnom, garderobom, jašu konje, svako jutro, u šumi, pred brandenburškom kapijom. te sličnosti glava tolike su već, da ih je skoro nemoguće raspoznavati prvih dana, i svedočiti, za ovog, ili za onog, bilo bi skoro nemoguće. do paroksizma rodoljupci, ponavljali su i trubili da su svet za sebe. otuda osećaj, u svakom strancu, potpune tuđine, u berlinu. sad, posle izgubljenog rata zbog saveznika svojih, kako kažu opet žele da budu sami, u svojoj herkulskoj samoći. otuda osećaj nemoći, u svakom strancu, kad im priđe, u berlinu. pa ipak, ta amerikanizirana, čista i racionalna bezbrojne odredbe, egzercirna pravila opštine, berlinska ulica, pri prvom pogledu ima u sebi toliko uzdržljivosti, ozbiljnosti, pa i plemenitosti. pred ženom sa malim detetom, pred bolesnikom, tramvajdžija i najgora gurala natera na red. prvo mesto do vrata pripada invalidima, opštinskim rešenjem i naredbom uprave saobraćajnog društva. ma kakva se nezgoda desila, ta masa, što zbilja nema vremena, sama se nudi da svedoči, da pomogne i pravedna je, tvrdoglavo braneći istinu. skoro da se ne veruje da su to oni isti mozgovi iz 1914. prvi moj osećaj za njih. muče se, muče se i naprežu. ustreljeni su strelom žudnje da podižu brda, da prenose, ma šta, ali da zidaju. nisu zli. udareni su gromom vavilonskim. ne vide da je sve prolazno. zaboravljaju svoju dušu. kao u nemačkim pričama, đavo im odnosi senku. iskopali su troju, ali nikada da stanu, da stanu i da se zagledaju onamo, gde je gore i dole isto, gde je mir i lepota koju je pevao mezomed. sede, sede po tramvajima, glave, trbusi, zadrigli vratovi, od piva nabrekle lešine, idu, da služe parobrodima što presecaju okeane, noćnim letovima kenigzberg moskva, bankama što zadiru u češku, rudokopima u boliviji, švajcarskim hotelima, i neprestano, tragično pokazuju isti put i tim mladićima što sede kraj njih, odličnog stasa, plavih očiju što su zadivile rimljane, u čijoj groznici drhti ta večna, vanredna žud saznanja, konstruisanja, gotike. ali i kad bi se, pri tim prvim koracima po berlinskom asfaltu, video samo brutalni, pruski red, skučenost i teskoba, što ljude svrstava, kao što su poređane, poravnate debele nemačke cigare, po duvandžinicama berlinskim, zar ne bi trebalo, i onda, verovati da i to mora utonuti u prolaznost i promeniti se? i zar zbog toga, ne priznavati, tamošnjim materama iste crte, kao i drugde, pojmovima o časti, o dužnosti istu vrednost, a iskrenost svakovrsnih ljudskih patnji i žud za radošću, što se krije na dnu svake, pa i najbolesnije, psihe? zar iza sinteza i utvrđenih odlika nemačkih i zala pruskih, nije beskrajna komplikovanost prividnog i što je više. budućnosti? noviji, posleratni sloj radništva, činovništva berlinskog bankarstva, industrije, trgovine, buržoazije, što je u doba katastrofalne inflacije nemačke marke nešto od svog imetka ipak spasla, došljaci, novi bogati, stanuju tu, u naglom i potpunom konforu higijene i uređenja posleratnog berlina. ne mare za svet i nemaju snova. emfaza njinih egoističnih duša dovoljno iščili u radu. ne tuže se prošlošću, imaju osećaja samo za materijalno. sterilisani pri radu, oni svoj život udešavaju, na njega misle, za njega brinu. na bazi mehaničkog životarenja, robovanja satovima svojih biroa, nadaju se izbegavanju svih tragičnih i sentimentalnih raspeća. vertera među njima nema. odlična levičarska žurnalistika, optimistička, umirila ih je potpuno. da su nemci, to ih čini oholima, ali to ne znači pripadnost istorijskom i prošlom, nego novim uspesima nemačke tehnike, nemačke istrajnosti, nemačkog pronalazačkog duha itd., itd. takav je i dobar deo zapada berlinskog, varoš bogatih, naseljenih u vilama, sa garažama i privatnim parkovima, što se spuštaju do jezera grunevalda. po tim kućama, kao i po stanovima, luksuznim, dublje u varoši, stanuju šefovi banaka, trgovačkih firmi, zastupnici inostranih fabrikanata, najposle, rasuto među njima jer je zakon o stanovima još u snazi ostaci porodica bivšeg carskog višeg činovništva, oficirskog kora, plemstva i posednika. poneka kuća u tom grunevaldu, zelenih borovih šuma, divnog jesenjeg opalog lišća, plavih jezera, tišine, kad bi umela da priča, pričala bi sulude romane propadanja i nastajanja otmenih slojeva berlinskih. bogatstvo predratno, lakeje, leta u bijaricu, lađe u kolonijama, željno očekivani rat, guvernerstva u belgiji, neočekivane znake propasti, slom, inflaciju, tumbanje berlina, imanja, morala, porodica, zarada od sto, dvesta, pa trista procenata, šampanjac, ruskinje, vanredna tela ruskinja, najposle crni petak, ostatak nameštaja, psi, prostituisane, otmene kuzine, samoubistva, prodaja vila u grunevaldu i sad posle nekoliko godina svetao vazduh pretproleća, sneg što se topi putevima, a prošlo kao da nije ni bilo. novi berlin... nekada, u podne, glavna atrakcija berlina bila je smena dvorske straže. kad je bio u berlinu, kajzer nije nikada propuštao priliku da je posmatra, sa svog istorijskog prozora, što ga sad pokazuju strancima... posle smene straže, koliko sam puta tako, u podne, stizao do onog, istorijskog prozora, sa kojeg je, pre, tu paradu, gledao onaj što je, u početku rata, izdao naredbu da se narod kome pripadam ima istrebiti. das volk ist auszumerzen išao sam tamo bez osećaja osvete, gorčine, a najmanje praštanja. nego s osećajem dosade, za ono što sam sa njim u vezi doživeo, a što nije bilo ni blizu onom što se može čitati u tacita. na nekoliko koraka, od tog prozora, u dvoru bivšeg nemačkog prestolonaslednika, što je sad muzej savremene nemačke umetnosti, nalazi se, odmah levo, čim se uđe, jedna slika paula klea zlatna riba. skoro svaki dan išao sam da je vidim. posle stanica radničkih krajeva, pristaništa, podzemnih tramvaja, zidanja, fabrika, gungule ulične. nezaboravni topaz taj, plivao je u bojama irisa, svetleo je uvek sjajem nekim, što se nalazi i vidi samo u najgrozničavijim trenucima ljubavi. zlatna ta riba sećala me je, da iznad tih brutalnosti, beda, ljudskih gluposti, iznad svih slika berlina, ima nešto što nije bolno, što nije telesno, što nije prolazno, nije vidljivo. iris nečeg ogromnijeg od berlina. amerikanizacija nemačke i berlina, glavni je utisak što ga stranac može imati, u svom lutanju do podne, po radničkim predgrađima, fabrikama simensovim, po dokovima berlinskih pristaništa nad statistikama nemačke metalurgije, zakonima o poslodavcima, bankama itd. jedan, u stvari revolucionaran, napor nemačke, diktiran od berlina, prusa, prvo sa namerom likvidiranja rata, zatim spasavanje ekonomskog i socijalnog, pa zatim, možda, novog imperijalizma, u drugom obliku, a ne ratničkom? uglavnom, razglašene i izvikane crte nemačkog karaktera i nemačkog temperamenta nađu se, ali sa koliko opštih, humanih, već poznatih slabosti. i kad je reč o tačnosti, vrednoći, neumornoj radosti. pri ručku i posle ručka, u crvenim foteljama, restorana i kafana, nameštenog luksuza, često sam razmišljao o glavnim pitanjima, koja svaki stranac u berlinu postavlja. dok su o njima moji prijatelji i poznanici berlinci, prusi, govorili, imao sam, ukoliko se sećam, ove asocijacije. ništa gore, nego što se nemci prikazuju uvek zasebni, naročiti, perfektni, u evropi. onakvi kakvi su, sa bedama, patnjama i manama svojim, kojih, i sami znaju, imaju dosta, bili bi svima mnogo bliži. trebali bi da se ostave te lude navike, da sve što je razborito, uspešno, nazivaju nemačkim. nemačka vernost, nemački rad, nemačka istrajnost, nemačka duša, nemačka snaga, nemačka budućnost, nemačka veselost itd., itd. kao da to nije, ukratko, vernost, rad, istrajnost itd. u sredini evrope, oni imaju vanredno mesto. ma šta se dogodilo, dok je evrope, njima će dobro biti. bilo bi, svakako, zanimljivo posmatrati ih, u slučaju nekog velikog premeštaja ekonomskog. propadanje mletaka, đenove, pomorstvo holandije. najposle, da su, donekle, različiti od ostalih u evropi, treba im priznati. primeti se to, pri prelazu granice, ma s koje strane sveta stranac došao. kompaktnu masu naročitih glava, likova, trupova. samo su rusi, kažu, toliko primetni. dve zasebne evropske rase. sedamdeset miliona nemaca i svi slični. večni i prosto, već zato, brutalno vitalni. ipak, zaboravljaju da se i drugde spremaju nove snage. svet španaca, katolički, što se širi od herkulovih stupova sve do pacifika, bar je toliko isto već stvarnost. preteruju u očekivanju propasti britanske imperije. još uvek im ona sedi za vratom, kao nekad carstvo rima. fascinirani su parizom i moskvom. zanimljivo je da o londonu manje misle. uvek je njina najgora odlika. da ponešto izostave iz vida. bez kolonija, sa kombinacijama što obuhvataju čitave kontinente, posle tek izgubljenog velikog rata i katastrofe ekonomske, tek preturene preko glave, čine se skoro sumanuti u svom samopouzdanju. odsustvo, i kod njih, razumevanja i predviđanja, tačnih ocena, kad je reč o češkoj, poljskoj, rumuniji, našoj kraljevini ne govorim o neobaveštenosti diplomatije, već javnog mnenja. kad se o nemačkoj govori i misli, psihološka je neka potreba upotreba termina. u stvari, svetski rat, tek jedna generalna proba za idući, načinio je nemačku opet pruskom, ograničenom, mnogo slabijom, siromašnijom, skučenijom, sputanijom, brižnom, sa svim bivšim problemima, teškoćama i sudbinama pruskim. i budućim. samo, to potpuno previđaju. ne slute, ne primećuju da su vraćeni nazad. čini im se da nikad nisu bili gurnutiji napred, od boga germanskog. sedamdeset miliona nemaca radi u jednom novom, i zato grozničavom, preduzeću. milione palih sahranili su i nisu ostali, nad njima, ni časa, u kontemplaciji. milijarde novčanica sagoreli su, i smešeći se, otišli dalje odmah. potpuno su bezbrižni. rade sa uživanjem u maloj aziji, persiji, kini, africi, i kad ih zapita ko zašto, ne odgovaraju statistikama besposlice, razlozima emigracija, već nekim mutnim nagonskim i zbunjenim dokazivanjem da je to nemačka potreba, ponos i nemački značaj. čine se, katkad kao da misle da je argentina, ili čile, njina zemlja, jer flotom tamo komanduje jedan nemac. docnije, kad se pregledaju dokumenti, uvidi se da sve to nije tako ludo i da se, iza toga, kriju zbilja pozitivi, ali u prvi mah, sve se to čini jedan bezmerni, tevtonski zanos i halucinacija o globusu. za mene, inače, najlepša i najveća crta nemačkog naroda. opet se nadaju da će im brodovi gospodariti morima, a vazdušne njine mreže da će pokriti svet. berlin je glavno raskršće vazdušnih puteva evrope. hamburg njena najveća luka. po jedna nova ogromna nemačka nada i žudnja. meni se pak, celim putem u južnim zemljama, stare kulture, prošlosti nemačke, činilo. da je zemlja nemačka siromašnija nego što sami misle, umornija, u gramženju, neprekidno, za pobedama, za velikim epohama, iznurena. treba biti lud, pa verovati, u mnogim krajevima bavarske, francuske, pa i vestfala i pruske, da će ti krajevi izdržati najnoviji tempo berlina. da sam nemac, osećao bih češće sen onog, što su nazivali tragičnom veličinom tragische grcsse. to mi ne bi smetalo da, oduševljen brzinom, kličem, u horu, još brže. u nirnbergu postoji snažna industrija tramvaja, vagona itd. ali kad nemac o toj industriji govori, čini se kao da je njen kapacitet veći od celokupne belgijske metalurgije. njine su posleratne kalkulacije zanimljivo nesolidne. oni odgovaraju ne postoje više te istorijske prošlosti, ni te stare zemlje, koje spominjete. industrija nemačka i tehnika preći će, uskoro, granicu prirodnog. u carstvo čuda. a naseliće se po svim kontinentima. predviđamo veličinu nemačke i bogatstvo, koje će biti nesravnjivo sa bivšima. zarada će zalivati i najzabačeniji kutić naše zemlje, koju vi nazivate iznurenom. ti krajevi, istorijski, puni tradicija, za deset godina, biće tako centralisani, da ih nećete više prepoznati. mašine će raditi. odmakle su već i isprednjačile, pred ostalima. za njima marširaju banke. iza njih marširamo mi, sto miliona, što ćemo vladati velikim mostovima, kanalima, rudokopima, svud. živećemo sa mašinama jedan novi nemački život, jedne nove nemačke gotike. ne priznaju dakle razliku više, severa svog i juga. u americi, donekle, bila je slična. uvek me je to najviše zaprepastilo. bezumna previđanja oblaka što nailaze, u svih naroda, u svim stolećima. pa i u berlinu. ti razgovori, uostalom, pri ručkovima i odmah posle ručka, sa ljudima, što su slepo verovali u svoj život, u svoj grad, u svoju zemlju, bez vedre ironije i skepse i mudrosti latinske, imali su, uvek, svoju svetlu i tamnu stranu. svetlu, jer je nemački dijalog jasan, način nemca vrlo odmeren, ohol, ali nikad nametljiv, nikad čulan, kad je u pitanju sinteza. tamnu, jer je iza napora berlina, za mene, stranca, koji nije imao u njemu materijalnih interesa, bilo mnogo čega naduvanog, uveličanog, neizvesnog. osim toga, mnogo uglja, znoja i neprekidnog, stupidnog napora žvakanja, tako čestog. uopšte jedno ogromno gutanje, oporavljanje. a najneprijatnije. taj nagli možda amerikanski prelaz, iz žvakanja u muziku. oduran, kao i taj nagli prelaz iz očajnog pokolja, u novo ludilo industrijske i mehaničke vitalnosti. ručkovi, kraj velikih okana, pred kojima stoje auti, inače, i bez tih konverzacija, neprirodni su, ne samo po sedištima, u crvenim foteljama, i muzici koja prati jelo, već i po tim ulicama što se vide, večno zakrčene, napolju, i hujanju i grmljavini podzemnoj. dok se jede, oči su uprte, i dalje, u mračne petospratnice, zidanja podzemnih tramvaja, visokih mostova, u vatre stakla, svetlosti karbida, mirise hemijske. pri tome se vrše beskrajna žvakanja, a muzike sviraju. počinje drugi deo dana. pred oknom prozora stoje, kao znamenje, čitave izložbe automobila, divnih točkova i lepih karoserija, a na motoru, sa niklenim i srebrnim statuetama, krila, grifona, mumija, munja, sfingi, sna. sem da im se laska, kao što je to običaj putopisaca, ne može se reći da su berlinske mase, užurbane, korpulentne, uvek ješne, privlačne, u podne, pri ručkovima, za oko. zanimljivo je i to. da je jelovnik naroda izvikanog sa urednosti i higijene, u varošima bar, neverovatno nezdrav i nimalo razborit, osim što je neukusan. izuzev kupusa, koji im daje zdravu boju lica, mase se guše krompirom i lojanim čorbama, masnim i ustajalim mesom. sem nekoliko konjarskih vrsta kobasica i kuvane svinjetine sa graškom, kojima se diči, pruska kujna nema da ponudi mnogo dobrog. i u boljim kućama i restoranima, ono što nije francusko, razboritije izabrano nije. spremano sa lažnim maslom, lažnom mašću, a pri završetku preliveno lažnim sokom od malina. tome nije kriv rat, ni blokada, pa ni sever danska i švedska jela su čuvena, već je to pruska primitivnost i štedljivost, doprla čak do rajne, što stoji sad za leđima svih nemačkih kuvara. otuda je spominjanje pariza i njegovih malih restorana, kod gurmana, u pruskoj, tako često i priznateljno. neverovatna je tonaža raznih hranljivih zamena, fatalni nemački. ersatz, pri jelu, što ih berlin troši uopšte. pa ipak, ogroman je procenat obolelih od gihta. kvalitet jela, nadoknade kvantitetom. i pivom. na žalost, o božanstvenom, maslinovom ulju, ni pomena. tek poslednjih godina, najposle, borba protiv tih jela. intenzivni pokret za voće i zelja, živu hranu rohkost. pivo, omiljeno i kod dama, još uvek je glavni uzrok, starogermanski, berlinskih veselja. u svim scenama trpezarija, penuša se i preliva. uz njega i pruska razdraganost, češća i srdačnija nego što se misli, duže traje. pri svakom gutljaju, u obilnom značenju te reči diže se čaša gostu u lice, u znak napijanja. otprilike svakih pet minuta. što i gost izvodi. čini, obično, za vreme ručka, dvadeset vežbi u vis i u stranu, iliti 20.2 gutljaja 10 krigli piva. čitav je karneval dolazak, pre lasta, prolećnih buradi, bavarskog piva. voda je prezrena davno. protiv nje, po restoranima i večernjim lokalima vlada, razume se, utrostručen teror. srećom zbilja su čista franačka i rajnska vina. posluge, što raznose jela i pića, rade kao po taktu egzercira. tu odličnu poslugu znači čikati, ako se od nje zahteva bar pomalo prisutnosti duha, nepredviđene promene. dovesti je do najveće zabune zauzevši joj komad stola gde je navikla da spusti činiju, onako kako je to naučila na kelnerskom, ili lakejskom kursu. po restoranima, što je najsmešnije, obično sve zbrka. preterani zapt, načinio je od tih malih ljudi smešne mašine. pisma sa adresom beograd izazivaju kod tolikih poštara simpatične komentare. grozote rata, krvavi otpor srbijanskog vojnika, sirotinju šumadijskog sela, zaboravili su. vreme je ulepšalo njine uspomene. smeše se na reč beograd. ipak sam ih dovodio do očajanja. pošto su obično imali da mi vrate kusur na preporuke, dodavao sam, unapred, po 5 ili 15 pfeniga, da ne bih gubio vreme i da ne bi morali da mi vraćaju sitnež, već marku, ili pola marke. to nikako nisu mogli da shvate. to ih je uvek zbunilo. želeli su da sve ide svojim redom i ljutili se. pri završetku žvakanja, odmah u prvi mah poslepodneva, berlin je pretrpan muzikom. sa punim stomakom gutaju se tangoi, rahmanjinov, lehar, korngold, songovi mulatski, đuture. nikada ne mogu zaboraviti te brze prelaze na žvakanja i sa žvakanja, u berlinu. tu groznu vitalnost, nadmoćnost te rase, koju bi svaki, slabiji, nazvao grubošću. ponositi su što su im gomile tako ješne. oholi, što im organi, ako hoćete i bolje nego duša, funkcionišu. pa ipak, nikada mi se ni jedan glas nemački nije učinio prezriviji i melanholičniji, ali i plemenit, nego kad mi jedan prijatelj, član nemačkog pen kluba, jedan bledi, ćutljivi nemac, samrtnički umorna lica, kao sve njihove najbolje glave, npr. lik đen. sekta, inž. dornijea, junkersa i dr. bivši oficir, težak ranjenik, reče. možda smo zaslužili sve što nas je zadesilo, ali kad budete čitali roman eriha marije remarka na zapadu ništa novo videćete da je cela nemačka vojska, kada se nije stupidno klala, samo punila i praznila, en plain air, stomak, i ništa više. i vi zbilja mislite da su na taj defetistički način, na golemu radost pacifista, protumačene sve nemačke patnje, naša izmučena tela i naše ponižene duše? bolje onda da čitate nibelunge. ako zbilja hoćete dokumenta, čitajte pisma palih, što su slata doma. tada, izmirićete se potpuno sa nama. zaboravićete našu halapljivost, videćete da je kraj svega, stomak sasvim sporedan, a svemu uzrok i uteha naša duša. spomenuvši smenu straže i četu vojske, pri tim sastancima i razgovorima o vojsci nemačkoj, imao sam sledeće komentare. ne veruju u rat. no, ako ga bude, ne može se poreći da će biti fantastičan. treba samo pomisliti na razliku u oruđu, u početku i pri svršetku ovog rata. bolesti, uostalom, mnogo su ružnije, nego ratne rane čovečanstva. o ratu, ipak, ne vredi sad govoriti. doba je punog, pacifističkog previranja, i u nemačkoj. no, u mislima na nova oružja, ima demonske lepote. nemačka republika nije prekoračila stotinu hiljada odobrenih vojnika. i ta je vojska povučena i ne ističe se. nevidljiva je. koliko je u njoj promena, to u raznim razgovorima različito izgleda. posle kratkog boljševiziranja u god. 1918, na koje je, uostalom, odgovorila belom reakcijom detašmana i političkih borbi, idućih godina, razišla se u dva pravca. u redovnu profesionalnu vojsku republike i odeljenja pučista, tučena čak i sa ludendorfom i ambiciozna sad u rešenju, na svoj način, pitanja austrijskog. redovna vojska, sve strože, republikaniše se? plaćanje vojne službe, najamništvo, kod nacionalno svesnih i beskrajno osetljivih i obaveštenih nemaca, nema uticaja demorališućeg. u vojsci ima mnogo najboljeg, iz svetskog rata. uskoro, uostalom, moraće da regrutuje više. rok službe je 12 godina. njene veće mase zastariće oko god. 1932. nemačka republika, što ne zna za ordenje i što zabranjuje primanje stranih odlikovanja svojim građanima, ostavila je svojim oficirima i vojnicima ratna odlikovanja, mada su carska. poštovanje prema vojsci nije opalo. sem komunista, niko je ne vređa. da je vojnički, od boljih vojnika, tučena, to ne priznaje, ne samo ona, nego uopšte niko u nemačkoj. čak ni roman na zapadu itd. da se broj odobrenih vojnika ne prekoračuje, to ministarstvo odbrane gotovo je uvek da dokazuje, pri svakoj interpelaciji s leva. kao i apsurdnost svake optužbe o pripremama ratnim. ne treba sumnjati da su efektive profesionalne nemačke vojske tačno one koje može i svaki laik da utvrdi. sami vojnici, ističe se, dobro plaćeni, ne bi trpeli da ih otpuštaju, sa namerom tajnog poziva drugih. pri današnjoj besposlici, i argusovom oku strane obaveštajne službe i levičarske štampe. treba međutim istaći da su ti profesionalni vojnici, po roku službe, mogućnostima obuke, po vrednosti, u stvari, ne samo vrlo moderni vojnički materijal, već i podoficiri. kad se njinom kadru doda kadar policijske odbrane, iste vrednosti, dobija se, nepobitno, stajaća vojska od, najmanje, 200.000 podoficira. sa potrebnim brojem oficira. da nemački generalštab računa, za slučaj mobilizacije, uz gustu mrežu saobraćaja, u prvi mah, samo na te efekte, to nije nimalo apsurdno, ni naivno, u slučaju, iznenadnog odbrambenog rata. da takav slučaj posmatra sa mnogo optimizma i samopouzdanja, dokazuju ne samo teze manevara odbrane, već i teorije jedne nove taktike, o novom načinu ratovanja sa malobrojnim vojskama, tehnički naročito opremljenim, koje nemački generali, u svojoj stručnoj literaturi, sad često raspravljaju, svakako ne bez kompetentnosti. tajno prikupljanje, vežbanje i spremanje, međutim, jedne velike rezervne vojske, na osnovu rada sportskih društava, i da je pokušavano, neverovatno je da bi moglo biti uspešno i prikriveno. čak i kraj razglašene nemačke organizatorske moći. treba pomisliti samo na jedinice gasa, saradnju sa tenkovima i avijatikom, artiljerijom itd. nismo više u doba šarnhorsta i gnajzenaua. velika je razlika, ipak, u asocijacijama, koje treba imati, kad se misli o vojsci nemačkoj do god. 1932. i posle. sem straha od mogućih upada poljskih nacionalista, na koje su mislili da odgovore oružjem, nemci nisu imali nikakve mogućnosti, interesa, nade, do sada, pri pomišljanju na oružano rešenje ma kakvog spoljnog spora. stvaranje jedne velike rezervne vojske bilo je ne samo nemoguće, već i nepotrebno. čini se da će i posle ovih prvih deset godina mira, svaka nova godina značiti za nemačku, po jednu dobijenu bitku. u milionima bivših svojih ratnika, ma koliko lično miroljubivih i, kako se u svetu misli, od rata užasnutih, nemačka je dosad imala, donekle, spremnu rezervu, kojoj nije trebalo nekih naročitih vežbi, već oruđa. pozivi te vojske, međutim, počeće da sasvim zastarevaju, oko god. 1932. problem stvaranja rezervne vojske, vežbanja sa novim oruđima, većih regrutnih masa, pojaviće se, za nemačko ministarstvo odbrane, u svakom slučaju, tek ovih idućih godina. tada će možda i politički i ekonomski odnosi evropski opet kriti u sebi klice budućih sukoba, što će se, ako se to ne onemogući, rešavati opet ratom. vrlo je naivno, za takav slučaj, pretpostavljati neku spremnu, nemačku, ogromnu, rezervnu vojsku, obučenu po sportskim i političkim udruženjima. nemački racionalizam i osećanje za stvarnost wirklichkeitssinn, tražiće u predviđanju tih godina, uvereni smo, celishodnija rešenja. mislimo da će, posle likvidiranja graničnih i versajskih problema, oko god. 1932. tražiti, otvoreno, dozvolu opšte vojne obaveze. tada, pojaviće se opet, na pozornici evrope, sada nevidljiva nemačka vojska. pošto će izgleda, idući rat zavisiti mnogo od tehničkih sredstava, njena, pre tako fascinirajuća, moć, čini se da će biti još dublja. tučena, mada to ne priznaje nikad, baš na vojničkim greškama svojim, osećaj njen za stvarnost činiće je obazrivijom, ali i opasnijom. topografske crte njene moguće aktivnosti, kraj neizvesnosti i uzdržljivosti današnjih direktiva nemačke spoljne politike, i miroljubivosti, spadaju, zasad, u oblast fantastičnih nacionalnih romana, koji će se događati, na baltiku, u poljskoj, prema lenjingradu, u češkim gorama, ili opet na rajni? često se dešava, u razgovorima, praznim i zaludnim, posle ručka, da se u oblicima fantazije, ta buduća, moćna vojska jednog velikog naroda, pojavljuje na planinama tirolskim, na granici našoj, ne protivu nas, već protivu jednog našeg, mogućeg, drskog protivnika. u vezi sa pitanjem anšlusa, koje nemci naročito pokreću, kao i vizijom njinog silaska na sredozemno more, kod trsta, oni su me često pitali kako bi se, pri tome, naša srca osećala? zar sam im mogao reći? svakako, izgled četa republikanske nemačke vojske i njen težak korak, u čizmama, bivši je, možda i taj hod, lagan, i čizma, sami po sebi, još više ističu nemačku marcijalnost. kraj te pešadije npr. koliko i čuvena brigata sardenja, pojedinačno možda nimalo manje vojnička, u svom brzom i ležernom, latinskom koraku i lakoj obući, izgleda inferiorna. značaj herojskih perušaka negdanjih, vrlo se ceni i u socijalističkom berlinu. nemačke čete nikada ne izlaze iz kasarne bez šlema. to im daje, uvek, izgled ratnički, herojski, što utiče na mase i budi sećanja, na poginule, na palu braću, oceve i sinove. i to, postaje tajna njinog moralnog prestiža, u svom narodu. video sam, u sportpalastu, staru gungulu oko vojske. bio je prisutan ministar odbrane, šef generalštaba, inspektor konjice, mnogi generali i dr. u atmosferi pljeskanja i radosti, prvo su pokazivane dresure konjičkog puka br. 4. zatim mitraljezi. a posle, jedna polubaterija. uz neprekidno odobravanje svetine. imao sam utisak da treba duboko poštovati svakog, u nemačkoj, kome, pri, tom vekovnom i urođenom oduševljenju za oružje i ratove, glava i duša ostanu vedre. koliko se, i sad, u vreme socijalističke nadmoći, troši na vojsku i koliko su njeni magazini svakako prepuni, najbolje dokazuju, možda, afere. npr. ona u zonenburgu. firmi f. švarcšild, u berlinu, prodato je 56 vagona zastarelih stvari. ispostavilo se da je 20 te robe bilo nedirnuto, novo. kg. košulja, npr. dat je po 10 pfeniga oko 1 din. 35 para. da bi se čizme i kože mogle prodati kao upotrebljene, bile su isečene, upropašćene. afera sa municijom u kilu izazvala je čitavu polemiku firmi. uz ovaj sloj pruskih stručnjaka vojnih što uviđa, donekle, da je nemačka vraćena, privremeno, na probleme pruske, te je za jaku suvozemnu vojsku, postoji ipak množina onih u čijim se glavama nastavljaju snovi i zamisli admirala fon tirpica. jake flote je nemačka željna naročito zato što je prema poljskoj mnogo osetljivija, nego prema belgiji, ili francuskoj i zato, što joj je to oružje, s obzirom na boljševičku opasnost, evropa ipak lakše dopuštala. mada su obalska utvrđenja i baze, pa i sve mornaričke objekte, naročito u interesu engleske, morali da unište, nemci, misle engleski stručnjaci, imaju u svojim bivšim rezervama, oficirskom koru itd. mornaricu, kojoj treba samo materijala, pa da opet dobije presudni značaj na baltičkom moru. poverljivi memoar odboru saborskom o potrebi i kvalitetima novih oklopljenih krstaša, što ga je dao izraditi ministar odbrane grener, pao je u ruke engleske i objavljen je u štampi. ne razlikuje se mnogo, po mentalitetu, od predratnih, flotnih referata. njegove teze o poljskoj floti i floti ursr ne zaboravljaju se lako, po tonu. u nastaloj larmi za i protiv krstaša panzerkreutzer, u stvari, za i protiv pomišljanja na rat, najsuperiorniji bio je članak jednog admirala. dr karl galster, viceadmiral, pun ironije prema starim marinskim iluzijama nemačkim, bio je po hipotezama potpuno u okviru realnosti, pruske. što je, međutim, važnije. iz njegovog članka vidi se jasno da je nemačka vrednoća i nemačko znanje uspelo i od ove, nemačkoj ostavljene flote, da načini ubojno oružje, izmenivši mašine, artiljeriju, dubina dometa i na tim starim brodovima preko 20 km dovoljno za prevlast u baltičkom moru. sem te polemike, oko krstaša, koji, uostalom, imaju vanrednih i novih, marinskih i ubojnih odlika, po nekima skoro fantastičnih, trebalo je primetiti prošle, jake zime rad nemačke pomorske avijacije, oko spasavanja u ledu zaostalih trgovačkih brodova, izloženih zimi, magli, gladi itd. ti letovi dokazuju da nemačka avijacija, u stvari, baltikom, već vlada. uzme li se u obzir prošlost, razumljiva su maštanja o tome da nemačka tj. njeni vojnički krugovi utiču na proučavanje ratnih gasova, otrova itd. ne može se poreći, da iza nemačke vojske ne stoji samo jedna iskreno miroljubiva vlada, već i jedna industrija hemikalija eksplozivi, gasovi, boja, mašinskih delova, lokomotiva, topionica mitraljezi, artiljerija, tenkovi, itd., što je, u svojim izvorima i praktičnim znanjima, bezmerna. u njoj i jeste snaga ratničke nemačke. no to ne znači da se prošlost uvek ponavlja i da drugde nema sličnih mogućnosti industrijskih. možda će drugi koji narod, ubuduće, iznenaditi čovečanstvo novim, ratnim oružjima? u berlinu, zasad, niti ko želi da duže govori o strahotama ratnih gasova i otrova, niti se instituti hemijski tim stvarima bave, čuveni, izvanredni kajzer vilhelm institut. sav rad, ispunjen je trgovačkim mislima. kao i u nemačkoj avijaciji, čija mreža sve više pokriva evropu, a što sprema da se proširi i na druge kontinente. u njoj, možda najviše, ima te nove fantastične i grandiozne radinosti i modernosti, posleratne nemačke. osećaj, da je preživljena katastrofa, tako se retko javljao, kod mojih poznanika. rat, svakako, on je u sećanju ostavio bio velike, i grozne, slike i utiske. berlin pri mobilizaciji, car, govornik sa balkona, nepregledne, poludele mase, bitka kod mazurskih jezera, oko verdena, oko ipra, propast cveta nemačke omladine u flandriji, flota kod skageraka, i najposle revolucija u berlinu, sve to izazivalo je kod njih potrebu pričanja, komentara, anegdota, ali se odmah i raspadalo kao prašina. u nemačkoj npr. bitka na marni uopšte nije utisak, a neki osećaj poraza, kao što su ga npr. parižani morali imati god. 1871. u berlinu, nepoznat je. tek inflacija, kada su se ljudi vešali, i neprekidno plaćanje reparacija, prešli su u svest i nerve berlinskog stanovništva, i sreću se, kao teme, u svim društvima. otuda puno shvatanje ekonomskih teškoća svojih, a nikakvo poimanje ratnih i političkih grešaka predratnih. samo finiji nemački mozgovi imaju osetljivost za tragičnost pruske i austrije, što sad šuruje sa bavarskom. mase misle u jednoj predratnoj, banalnoj nadutosti, ili posleratnom očaju, ili sasvim novoj, tek nedavno nastaloj, ponosnoj egzaltiranosti. pobeda, prvenstveno u svetu, u nemačkoj niko ne uviđa da bi britansko carstvo bilo vodilo, makar još deset godina, do poslednjeg daha, rat, srušili su se, pred očima nemačkog naroda, kao kuća od karata, suviše naglo i nenadno. poraz i propast ostadoše prikriveni oblacima laži ratne štampe, uobraženja, prolaznošću suviše brzom, kao mora u snu. u posleratnim godinama nije se moglo, ni smelo, otkrivati sve, što je predratno i ratno, a sada je za to dockan. nagli optimizam otuda. razlika tako vidna, ali i površna, između bivše i sadašnje nemačke, i berlina, otuda. kao težak bolesnik, pri naglom oporavljanju, nemačka, a naročito berlin, o prošlom neće ni da čuje. pa i sama ta bivša nemačka, zbilja kao da se sudbonosno i hotimično uklonila, da bi privremeno napravila mesta. ničeg čudnijeg ni neverovatnijeg u nemačkoj, ne da se zamisliti, od zidne karte bivše, istorijske nemačke, koju su još nedavno sačinjavale tolike kraljevine, velike kneževine, kneževine itd. i ničeg kurioznijeg, i danas, od pruskog poslanstva u bavarskoj, ili ugovora između pruske i slobodnoga grada hamburga itd. taj osećaj sveta za sebe, kod nemaca, kao da su na jednom zasebnom kontinentu, a ne plemenska netrpeljivost, sačinila je tu komplikovanu uniju, čija je unutrašnja politika, administracija, i ekonomija, tako izvanredna škola, kraj svih svojih nedostataka, za nemački osećaj stvarnosti, ali i konstruisanja. otuda, više od svakog imperijalizma, u berlinu, ta umešnost nezvaničnih veza sa svim nemačkim grupama, ma pod čijim imperijumom bili. u komplikovanosti države, državnog mozaika, berlin je upoznao i ispekao zanat čuvanja drugorazrednih odlika i obeležja države i jureći napred, u prolaznosti glavnih formi, za one druge ima mnogo strpljenja. ne samo rur i sar, sve zemlje, gde god nemci žive, sačuvaće, nada se, u svojoj mreži, zanavek. to nastajanje i propadanje nemačke države, ne liči na promene senke i svetlosti u zemlji francuske, sreće i nesreće koju sudbina donosi, uz saučešće skoro celog sveta. naprotiv, znači jednu, skoro ukletu, samoću taj osećaj usamljenosti glavna crta nemačke spoljne politike, posle rata, što svoju sudbu grčevito odbija i izaziva. na vrhuncu gorostasnog zdanja bizmarkovog činilo se sve, baš što je bizmark predvideo kao najopasnije. bizmark tako vanredan u predavanjima onkena, od njegovih pojmova kao vernika i protestanta, do njegovog humora u doba velikog, gvozdenog trbuha kancelara. rat je zaboravljen baš kad bi najviše trebao da se spominje, prošlost kada bi imala više izvora od sadašnjosti. iznurena zemlja, u jurnjavi ka veličanstvenom, pašće jednom u nesvest žudi za odmorom, za niskim, animalnim odmorom, čiji će prvi znak biti jedna suluda veselost, što se već javlja u berlinu. lično se može biti za napor, za silu, za hitnju, za nemilosrdnost prema stoci pučina je stoka jedna grdna što uvek zaostaje, ali da li je to dovoljno da se u sebi uguši osećaj uzaludnog loma, tako jasan, kad se posmatra politička arena berlina? vladati evropom, ratovima i nemačkim vojskama, nije se pokazalo moguće. zar će se vladati svetom, industrijskim i saobraćajnim sredstvima, pokazati moguće? i to na pragu ekonomskog ropstva americi. i sa kakvom namerom? kakvog smisla? osnova berlinskog života je grub rad. koliko se puta učini besmislena. u lažnom sjaju neke slobode, što obuhvata kao čelična rešetka, bez humanosti, sem sažaljenja što se javlja kao aksidan, prolazan i lutrijski, taj život radnički, amerikaniziran, sa neprekidnim i uzaludnim poboljšanjima, bedan je, naročito po tome što se u njega jednako vraćaju, u mehanizirane forme, sentimentalni sadržaji, davno demodirani. jedne noći, na jonskom moru, na brodu azija, što je plovio za jokohamu, slušao sam otužne slavopojke fašizmu, od oficira bežičnog brzojava. toliko je bio moderan, da je bio kao lud čekajući vesti iz daljine, sa automobilskih trka u francuskoj, gde su učestvovali talijani. toliko je bio demodiran pri tome, da je kao rđav glumac plakao i deklamovao, kada je došla vest da je najbolji talijanski trkač, askari, poginuo. kazao sam mu tada da je rat ubio onu bivšu italiju, u kojoj je on znao samo opere, korzoe, i taljatele, koje su, priznati mora, bile jevtinije. u kojoj su se čitali romani, zbivale bufonerije itd. italiju, koja je bila možda, prividno, beznačajnija, ali u kojoj je život bio lakši, pun mogućnosti spokojstva, a sve drugo je mizerija, ako su točkovi seoskih, volovskih kola i bili, kao iz doba tarkvinija. pa zašto onda ubiti čoveka veseljaka, pevača. i svirača praviti, silom, herojem legija, sa gvozdenim profilom i gvozdenim turom? tako, patetično i preterano, govorio sam i svojim prijateljima berlincima, da sve zlo dolazi otuda, što neće da prime svoju sudbinu. da vide da je njin nemački, radnički sloj, kojim se toliko ponose, niža rasa, u svojim predgrađima, od one što je nekada zidala nemačku gotiku, južnije, i verovala zbilja u kapi krvi hristove, a bunila se u svojim oranicama protiv nasilja i rađala se, kao i jaganjci, s proleća, u voćnjacima. da vide onu staru, davno prošlu nemačku, što je živela oko crkve, u saosećanju nagona prolećnih i jesenjih, u brigama oko klijanja i žetve, rađanja i smrti. nemačku mirnu i docnije, romantičnu i liberalnu, jednom rečju, srećnu, pre nego što je povedoše oni, prusi. tada mi oni, hladno i odmereno, odgovarahu da sam pod uticajem iluzija o prošlosti, i revija, što sam ih čitao, na putu po bavarskoj i frankenu. da je berlin divan baš u svojoj hipermodernosti i da oni više stati ne mogu. predviđajući, uostalom, baš na tom ludom hitanju ka fantastičnoj budućnosti, i mir i bratstvo i ushićenja u evropi. prebaciše mi da govorim o nemačkoj, kao o kini, a uveravahu me da je sva ta praznina oko miliona nemačkih mašina samo prividna. kraj svake nemačke mašine, kao senka, tamo je i po jedna nemačka duša. dve trećine, uostalom, svega što je nemačko, prusko je. oni su dali nemačkoj opšte, tajno, neposredno pravo glasa. u pruskim je rukama policijska odbrana. ministarstvo unutrašnjih dela, što upravlja administracijom cele države. revolucija je delo prusa i nova nemačka biće delo njinih mozgova, žrtava i čežnji. da je postojala jedna mirna, poetična nemačka, to je samo jedna lažna, ulepšana fikcija. te velike seljačke, luteranske epohe, što sam ih isticao kao površine odmora, bile su, u stvari, ponori očaja i patnji. oni smatraju da nemci nikada nisu bili slični nekim budistima, na račun kajzerlinga i darmštatske škole svaki moderan prus tera šalu, pa nisu bili ni poetični, a naročito ne uživala. taj pojam, rekoše, doneo sam u glavi, iz svojih nirnberških studija, jednog bogatstva trgovačkog, u doba bogatstva holandije i mletaka, bez veze sa pravom sudbinom nemačke. nemci, smatrali su oni, bili su, uvek, u najboljim svojim momentima prošlosti, zanatlije i radnici. rudari, što se raziđoše po evropi. pa se tome i sad vraćaju. na polju rada, pod vođstvom prusa, vojnika, daće revanš za veliki izgubljeni rat. u elektromagnetskom mirisu mašina, druge rase treba tek da nađu spiritualno zanosna bleštanja. njina rasa, već ih oseća. samu državu, ne može više zaljuljati udar sa leva. u god. 1924. bilo je šezdeset komunističkih poslanika. pri idućim izborima, jedva će ih biti. udar sa desna, može doći. milion pruskih socijalista, međutim, organizovan je, na istim principima, i u istom duhu, kao i pruska vojska. budućnost pripada, sasvim, pruskoj socijalnoj demokratiji, a problemi nemačke nisu više politički. najposle, u republici, u kojoj predsednik republike, kao čestit oficir, pozdravlja telegramom tekst telegrama neobjavljen svoga suverena, cara vilhelma, u dornu, prilikom sedamdesetog rođendana, može se iskreno verovati u privlačnu moć i smisao monarhije. no, vi ste mi lepi republikanci ihr seid mir scheene republikaner rekao je jednom saski kralj, u dijalektu, pri dočeku na stanici, grupi protivnika koja ga je pozdravila. iz nemačke je u dorn otišlo mnogo generala. nad uniformama su tog dana 20. januara, obukli civilne kapute i branili se od fotografa. toliki državni činovnici nemački još su članovi čeličnog šlema, koji smatra da bivši vojnici i činovnici nisu, ni sada još, razrešeni zakletve koja ih vezuje u duši. poljoprivreda je sva uz staro stanje. sve to ne može, svakako, da uguši prvu misao svih tih ljudi koja ide nemačkoj, otadžbini i uniji, njenim interesima pa tek onda carstvu, ali znači, još uvek, jednu mogućnost budućnosti u nemačkoj, ako vreme samo ne požuri. spoljna politika nemačke krije, po nemcima, još manje iznenađenja. potpuno je očišćena svih osećajnosti. sasvim je mentalna i ekonomska. opšte mišljenje. da se nemačka republika identifikuje sa antievropeizmom ursr sasvim je poteklo iz nepoznavanja buržoaske i socijalističke pole današnje nemačke. naprotiv. na zapadu je isto tako evropska. likvidiranja njena okupacionih i reparacionih odnosa, poznata su. manje su, međutim, poznate veze krupnog kapitala, pod njenim okriljem, oko zamene nemačkog uglja za francusko gvožđe itd. nemačka, francuska, belgija, luksemburg, sar, kao jedna entente internationale dacier. mnogo je manje racionalan i mnogo više sentimentalan, berlin, kad je reč o istočnoj granici, o poljskom koridoru i otcepljenoj istočnoj pruskoj. mada je nepobitno da maršal poljske, pilsudski, i svi koji su mu odani, dakle većina poljskog naroda, imaju dodirnih interesa, sa nemačkom prema istoku, u berlinu je, prema poljskoj, najlakše primetiti jedno nestrpljenje, plahost, osetljivost, koja se čini fatalna. uzalud se pokušavaju pomirljivi dodiri književnika, umetnika, nauke, sa obe strane. nacionaliste, industrija konkurentna, eksport, a naročito manjine, svaki dan, dovode do incidenata koji polako zagrevaju jednu staru i razumljivu mržnju. o tome su mi u berlinu govorili najžučnije o pitanju anšlusa se govori vrlo mirno, i vrlo razborito, i najbezobzirnije, tako da sam stekao uverenje da će nemačka, ako ga bude vodila, prvi rat voditi protiv poljske. istočna pruska, propali kapitali, rudnici, gradovi nemački, brodarstvo, boli ih, ne mogu da ih zaborave. ta propast, i kulturna, ta patnja nemačka, dovodi ih do besnila, do suza, do deklamacija. u svom slavenofilstvu, često sam im tada rekao. zahuktali ste se kao onaj niti, koji bi vam najradije bio dao celu zapadnu poljsku, jer se u kenigzbergu, pre dvesta godina rodio kant. niti. evropa bez mira. u novom, gigantskom, glavnom gradu nemačke, promena od provincijalno pruskog, od ograničenosti i katkad cinizma nemačkog, ka svetskom, glavna je crta razvitka ovih poslednjih godina. da berlin, ipak, nije još sasvim otet od prošlosti, to je zato što je taj njegov posleratni elan, još prilično neodređen vazdušne veze berlin pariz, berlin london, berlin irkutsk?. i zato što se provincijski duh, ipak, kao i u londonu stari engleski običaji, još oseća. njegovo internacionalno osećanje jako je industrijsko, manje duhovno, kad je van nemačkih sfera. otuda često indiferentnost stranaca prema berlinu, koje u parizu, čiji talasi donose glasove celog čovečanstva i mirise afrike, nema. u berlinu se ne može udahnuti šum svila beskrajnih, azije, kao u dnevnim događajima, političkim pregovorima, štampi i knjigama londona, carice indije. senzacija i interesa dalekih, kao što beše bolećiv židov put, do čada, nema. svetla, posleratna, francuska književnost zanima se toliko novim građanima sveta, crncem i žutim. nemačka je zadubljena u svoje brige. interesi nemačkih pisaca, društava, salona za indiju i aziju uopšte, trgovački su i politički. stalna, i nasušna potreba kritike engleskih pothvata i neuspeha. u africi, npr. sem sudanskih teškoća engleske, nemačku javnost je zatalasala, u prvom redu, kampanja protiv sudbine onih, mnogobrojnih, nemaca što su stupili u legiju stranaca. kolonije su razvijale u nemačkom narodu duh imperijalizma, ali mu ulivale i internacionalna shvatanja. razumnost i razboritost, koje u provincijskim mozgovima nema. koliko se npr. razlikuje stil referata i shvatanja jednog ministra, koji zna kolonije, trgovačku mornaricu, kao što beše solf, sada poslanik u japanu, još pre rata, od pojmova, tvrđenja, hipoteza ostalih pruskih ministara vlade. bez kolonija, brižan i zauzet nemačkim stvarima, berlin, iako to nerado čuje, nije svetski grad. posle prvog oduševljenja, razočarava i zamara. dolazi u treći red, u tom pogledu, još uvek iza londona i pariza. tek opšte mehaniziranje nemačkog života i industrijski pothvati i aeronautika, unose u berlin klice pravog internacionalizma. a gete je nekad bio velik i voleo reč weltbrger, građanin celog sveta. ne može se, međutim, prevideti, da u tom posleratnom zanosu pronalazaka, pionirstva tehničkog, na dobro čovečanstva, nemci imaju dubok osećaj divljenja sebi samima. pri letovima cepelina, pri uspehu čuhnovskog i šveda, oko spasavanja nobileove ekspedicije itd. glavno im je da istaknu nemačko. posle poraza ratnog, i to je shvatljivo i neprijatan značaj ne treba, ni toga, precenjivati. utisak taj tuđine, u berlinu, ograničenosti, ostaje u strancu naročito zato što kroz berlin ne teče ogromna reka stranaca, kao kroz pariz, nego mu idu, idu u masama, sami nemci jeder einmal in berlin. uz njih, u većim gomilama zasada, samo divne šveđanke i visoki šveđani, mnogo persijanaca, izmučenih poljskih jevreja, hiljade rusa i stotine amerikanaca, poslovnih ljudi. mesto atmosfere pariza, u kojoj su se pušili najbolji mozgovi čovečanstva i rađale najvedrije misli, u berlinu, još uvek, atmosfera hotelskih holova, u kojima se govori o biznisu. mada je berlin, neosporno, prestonica npr. i muzike. zamara i otuđuje, dakle, posle dužeg vremena, ta glomazna varoš, u neprekidnom ponavljanju nemačkih jada i nepravdi koje joj se nanose. da nije levice, nemačke, koja ima i znanja i takta, evropa ne bi mogla spavati od dreke koju bi dizala nemačka desnica, i posle deset godina, o jadu, patnjama, i žrtvama posleratnim, nemačkim. okrenuti lice svetu, od nemačke provincije, to je bio najteži, opštinski problem berlina. zagledani, jednako, u sebe, i brižni za sebe, moji prijatelji govorili su spokojno o večnom miru. dok je mene neizvesnost, što mi se čini glavni sadržaj današnjeg berlina, pa i nemačke, dovodila do sumnja i protivrečnosti, njih su njina nemačka uverenja, dovodila do odsečnih izjava. pokazujući mi parkove, prostrane i lepo uređene, više nego inače po velikim gradovima, pokazali su mi i spomenik pobede u ratu god. 1871. protiv francuske, visoki njegov stub i na njemu krilatu božicu, u zelenilu pred brandenburškom kapijom. hteli su da me uvere da je oko tog spomenika idilična tišina ljubavnih parova, po klupama, kao i u blizini, pred spomenikom pobedonosnog kancelara bizmarka i pobedonosnog generala moltkea. da je to prošlost, koja se poštuje, ali do koje berlinu, posleratnom i modernom, više nije stalo. upozoriše me na poštovanje, na simpatije, opšte, primetne, kod svih, i iskrene, prema francuskim stvarima u parizu. ističući da je to, na zapadu, novo. prolazeći alejom, što se od tog spomenika pruža, u kojoj su mnogobrojni spomenici mramorni nemačkih vladara, generala, i ministara, ponavljali su mi, toliko puta, da narod tu aleju, koja se zove aleja pobede, naziva uvek alejom lutaka puppenallee. ponavljali su mi to, očito sa naporom da mi otkriju duboke promene u duši narodnoj, demokratisanost berlina itd. meni se čini da je uzrok tome nazivu i neuglednosti skulptura, koje je berlinskoj opštini poklonio car vilhelm i u očajnoj izradi vajarskoj. no i da nije, što se mene tiče, činila mi se smešna svaka demokratija koja ima iluziju o narodu. a to preziranje lutaka svoje prošlosti, samo ona, uvek ista, stupidnost i cinizam masa pred svakim propilejima? pre završetka naših razgovora bili smo uvek melanholični. oni, jer stranac ima tako malo smisla za duboke i snažne vrednosti pruske i obnova i promena berlinskih, a ja, jer su me smatrali sanjalom, slaveninom. ono što sam ja od njih tražio, činilo im se. kao da neko traži od pruske pešadije da se pretvori u baletsku trupu, a ono što su mi oni nudili, činilo mi se. kao da je neko tražio da ostavim sne, nebesa i ljubavi, za jedan život u garu, znoju i žvakanju. bez harmonije u sintezama i drugim razgovorima, o poljskoj, o bavarskoj, o vojsci, o strankama, o napretku berlina, moji berlinski poznanici i ja, nismo isto mislili ni o budućnosti levice i desnice u nemačkoj, pa ni o miru evropskom... nemica, kad se pređe granica bavarska, ili saksonska, učini se samo robustna. poet u njoj neće i ne može videti iris. sociolog, ili lekar, međutim, uživaće u snazi njenih oblika, rasnim i svežim dugo, kao i u prirodnosti i veselosti njenog načina držanja, prema muškom. iznenada, u vajmaru npr. primetiće se jedna nova rasa, ljupka i lepša. u starim, tirinškim, badenskim i kelnskim krajevima ima još pravih gotičkih lepotica, što se pamte. germanski stas, i lik, izrazite lepote nalaze se, sve više, prema severu. tako da u visini hamburga liči na skandinavski. berlin je varoš lepih nemačkih žena i devojaka. karakteristika njene lepote. gotička glava i grudi, velika snaga trupa i kolena. vitkost, koje na jugu evropskom nema, što je katkad vanredna. sport u berlinu 8.000.000 upisanih članova sportskih udruženja posle rata neverovatni napor nemačke u sportu, toliko je ulepšao žene, a osobito devojke, da to svaki stranac, na prvom koraku opaža. veče nije čas nemačke lepote žena. štedljive, mlade nemice u lajpcigu, drezdenu, minhenu pa i u berlinu, u operi, u pozorištu, u večernjim toaletama, često škode svojoj pojavi. na mnogobrojnim jezicima međutim, u okolini berlina, na plažama, pri golfu, tenisu a naročito pri plivanju, nemačke žene, a osobito devojke, imaju istinsku lepotu visokih i vitkih lepotica, kojima drugi narodi teško da mogu staviti, u tolikom broju, dostojnih suparnica. pepeljavo smeđe kose, modro zelenih i plavih, ledenih očiju, oštrih profila, visokih, lepih pleća, nežnih grudi, sportskih, vitkih pojasa, izrazitih lukova bedara, snažnih kolena i nogu, ta mlada bića su lepotice dana, vode, leta, dnevnog osvetljenja. dijane, prijatne za oko, gdegod ima vazduha. nagli skok nivoa njine lepote, posle rata, zabeležen je od svih putopisaca. život sportskih klubova, nebrojenih i sjajnih na vodi, u nemačkoj, apsolutno premaša sve zamisli o tome. on je uostalom glavni deo modernog života berlinskog, izvor novih oholosti nemačkih, ali i problema. više još treba podvući, lepotu muškaraca, mlađih, u nemačkoj. lepih germanskih glava, vanrednih tela, što kraj krivonogih i zdepastih drugih rasa, upalih grudi, izgledaju pravi germanski bogovi, kao i prema svojim starijim generacijama, pivopijama, što se čine kao odenuta burad, sa glavama kao tikve. odbivši veliki broj žena i devojaka u berlinu, prelazne generacije, u redove slabih prema materijalnim uslugama, kao i drugde uostalom, one, kraj toaleta, što postaju na celom svetu iste, kao i kose, izrazi, osmejci, pedagogija filma imaju u sebi, još uvek, čuvenu čar, das deutsche mddchen, hladniju možda nego pre. jasne i mirne, na mesto sentimentalnosti i glumačkih ispada, nemice ne vole tip zavodnika, unose sad u svoje retke ljubavi i svoja česta iskrena prijateljstva ćutljivu neku krotkost, što je u stvari uviđavnost da dubokog, čulnog, istinskog zanosa jedva sad i ima katkad na obalama mora, u brdima, u prijateljstvima berlinskim, dugotrajnim, prikrivenim u sportu. nemica ima aktivno pravo glasa. birana je u sabor. u opštini itd. vodi velika preduzeća. ima katedre univerziteta. radi u redakcijama. bori se za pravo da bude sveštenik u protestantskoj nemačkoj. kao lekar je čuvena. još nikad mi ne rekoše, iza kulisa, grubu ili lascivnu reč. kod nas žene to ne trpe, kad rade rekla je, jednom našem umetniku, vrlo lepa glumica jednog barnovskovog pozorišta, k. k. već godine 1920. bilo je u nemačkoj 9 12 miliona žena zaposlenih. u severnoameričkoj uniji skoro na dvaput toliko stanovništva samo 8 12. u engleskoj na 40 miliona 6 12... ljubav što se krije na dnu duše svakog čoveka, prema zavičaju, uzima oblik sulude nostalgije, kod stanovnika današnjih velikih gradova, vavilonskih razmera. varoš grčka polis opet postaje velika kao država. poznavao sam stanovnike berlina, što su imali osećaj opšte svojine zgrada, saobraćaja, događaja svoje varoši. za njih je berlin bio živ stvor, kome su govorili kao bratu. posle ovog rata berlin je, i na taj način, postao centar. uostalom, u provinciji vrši se, za berlin, besprimerna reklama, kao i u inostranstvu. dovoljno je, o tome, prepisati samo ovo. oko tri miliona maraka, četrdeset i po miliona dinara, godišnje, izdaje na vrbovanje posete saobraćajni ured za posetu stranaca, sajmova i izložbi. oko milion primeraka vodiča sa slikama. godine 1928. udaren je na 70 miliona pisama, na berlinskim poštama, pri polasku iz varoši, zov. svaki jednom u berlin. naročiti vodič pod naslovom. treba da vidiš berlin leti poslat je banjskim gostima, u 250.000 primeraka, u 120 banja nemačke, austrije, holandije, belgije, francuske, italije, čehoslovačke i švajcarske. adresa je bila uvek lična, na osnovu banjskih spiskova, sa natpisom. putuj doma preko berlina. ta mera imala je ogromnog uspeha. okolina berlina, šume peskovite i plava jezera, skoro sva u vezi, imaju ne samo veliki značaj sportski, već i malo hvaljenu, malo poznatu, istinsku lepotu. pinije zimi, u dubokom, plavičastom, večernjem snegu, plava voda u proleću i letu, sa zelenilom gustim, tamnim, germanskim, okružuje berlin kao venac atina mramorna, rekao mi je jedan stari slikar, prus, koji je, pre rata bio dugo na rumunskom kraljevskom dvoru je ljubičicom uvenčani stub helade. berlin će za deset godina ličiti na njujork i imati, ipak, lepotu čeličnog, germanskog šlema, ostalog u šumi. tuđ mi je već ovako nov, ali kad izađem u njegovu okolinu, udišem staru lepotu tog peskovitog, jezerskog, šumskog pejzaža sa mnogo plavetnila, kao nekog peskovitog neba. duboko u šumi, van berlina, stoji stanica podzemnog tramvaja, dokle će, kad bude produžen, taj tramvaj ići. iz gungule amerikanske, centra berlina, zagušljivih ulica, izlaziće ta veza u šumu na peskovitu obalu borova, kraj jezera. ono što je zanimljivo, to je. da je stanica krajnja već označena nadzemnim delom, a da je opština dala joj i ime. čiča tomina koliba. od subote do ponedeljka vikend, u šumama okoline berlina, logoruju, u indijanskim šatorima, ogromne mase berlinskog stanovništva. kemping, svake subote, stotine i stotine hiljada, što se odmaraju, vesele u prirodi. do u poznu jesen pliva se tu u plavim jezerima, svira u gitare u tami šuma i grli, ne baš skriveno, na proplancima, u pesku i u opalim iglama borova, što zemlju čine mekom. taj izlazak berlina u šumu, na vodu, gigantskih razmera, najizrazitija je crta berlinskog života, amerikaniziranog. dublje, među tim jezerima. na kanalima, poslednji ostaci slovenstva, pokorenog i istrebljenog. sorbska sela, čije seljaštvo živi, još uvek životom iz dečijih priča, zavejanih kuća, carstva patuljaka, snežana i čudnih vodeničara, ribara. imena mesta tu, i danas su još uvek nama srdačnog zvuka, nikolasee, nova ves, cladow, pieskow itd. tolika krv u zemlji, tolika slovenska krv borusa, u današnjim prusima. ukrštanje, više neosetljivo, zaboravljeno, sa rezultatima oporim, ali sa gledišta nesentimentalnog, žilavo, mnogo životvornije, nego npr. mešavina slavenske krvi i latina. svakako, okolina berlina je jedna od najlepših i najbližih, sa nebesima, vodama i šumama. sasvim pruska. iako na tim staroslavenskim jezerima, sad, ima bezbroj jahtklubova, klupskih zgrada, jedrilica, čamaca i vesala, što liče sasvim na engleske. jedna divna mogućnost šumskog života, na pola sata od života u asfaltu i stakletu. šantilji, i druga izrazita francuska mesta, okoline pariske, za upoređenja. u stvari francuski uticaj u pruskoj bio je tako dubok. da u vilhelminskoj, glomaznoj arhitekturi i rokokou dvoraca fridriha, svud izvire. tako da berlin, a osobito spoljna rezidencija careva, od fridriha velikog naovamo, potsdam, berlinski versaj i trijanon imaju mnogo francuske atmosfere. osim toga što su stvari francuske, sav taj nameštaj, biste, fontane, vrtovi itd. u biblioteci fridriha velikog, prijatelja volterovog, nijedne nemačke knjige. no više od te prošlosti, treba zapaziti da ni moderan berlin ne daje otpora francuskim stvarima. pariz, može se reći obožava se u celoj nemačkoj buržoaziji toliko, da to sasvim iznenađuje. revije, varijetei, elegancija žena, književnost, slikarstvo sa čitavim snopovima francuskog uticaja. katkad čiste imitacije. rat sa francuskom najposle dosadio, iluzoran, prestao biti sredstvo o kome se misli? međusobni dodiri politički, ekonomski, sportski, vrlo česti, imaju traga svuda. to je pariska roba hvale se berlinske trgovine, kad je u pitanju moda. ah da mi je da me neko povede, makar samo na tri dana, u pariz šapuću berlinske šiparice. tako da se mržnja protiv francuske, duboka, nazire još samo u jednom izričito opredeljenom sloju porodica vojničkih, nepromenljivih, tragičnih. u semitskom nadiranju, kroz grčki svet, ili u jevrejskom, kroz arabljanski, nema paralela, za današnju snagu jevrejstva u nemačkoj, ali ni drugde. ono što jevreji nemačkoj i berlinu daju, nisu dali, ni parizu, ni engleskoj. kapitale, bankarstvo, intelekte. više nego ikad, politički zainteresovane. ono što je za nemačku najznačajnije. nemački jevreji isključivi gospodari dve trećine štampe, kartelisanog pozorišnog sveta, diktatori muzike, varoškog života, književnosti itd. ne samo da su u eposi potpune odanosti svom zavičaju i stapanja sa njim sich einfhlen nego je, posle rata, i jedno doba njinog najčistijeg, grandioznog elana ka modernom, velikom, utopističkom. poslovna čistota sredstava, što ih upotrebljavaju, nije gora, od načina teške, metalne industrije nemačke i pomorstva, u rukama desnice, a njin rad štampe, sa nacionalističkom, ne može se ni uporediti. dva sveta, u kome je svet jevrejski obavešten, posleratan, sa ambicijama grandioznog, pa i idealnog, dok je onaj drugi pun zaostalog, pa i stupidnog. zamisli što su, već toliko puta, pokazale da znače put ratovima uzaludnim, stagnaciji, provincijalizmu itd. u levici nemačke, u kojoj ne sporimo efemernu srž, jevrejski idealizam, organizovanost itd. znače vrh bojnog polja. to ne znači da je šira masa demokratije nemačke, koja je jedina u interesu evrope, amerike i čovečanstva, bez nemačkih, građanskih i narodnih slojeva. no srž je u njoj žrtva i pogibija valtera ratenaua, koga su ubili kukavički plaćenici. pisma valtera ratenaua, od prvog, po azbučnom redu, lordu dabernonu do poslednjeg, pesniku stefanu zweigu, vanredna su kao i njegovo glavno delo. o budućim stvarima. tačno. von kommenden dingen. u jednom pismu, pisanom u holandiji, napisao je. vi znate da sam jevrejin, i da sam u našoj zemlji, u kojoj je vlada, da bi ga odvratila od interesovanja, upućivala narod na antisemitizam, teško patio od ganjanja i zapostavljanja... nikada se nisam osećao prisnije vezan za zemlju, nego u to doba. večerom, prelaz sa posla na razonode, ili je pun morbidne usiljenosti, ili veselosti, sasvim abnormalne. baš to, što večernji časovi vreme groznica pripadaju privatnom životu, daje tom životu, u berlinu, crtu igre derviša, hotimično razdraganu, da drugi put, učini od tog života pad u ponor usamljenosti, klonulosti, očaja. ovlaš spomenuta kriza braka i porodice, literatura i statistike o tome, otkrivaju grozni nered seksualni, idejni, formalni, koji u privatnom životu, večerom, vlada, nered koga nema u poslovima javnim, a što od večernjeg berlina čini pakao. histerični rastanci ljubavi, mržnje, svađe porodične, materijalne prirode, samoubistva dece, ispovesti, plač, kikot, fikcije i prepirke među prijateljima, prijateljicama, metresama, kompanjonima itd. haotična zabuna telefoniranja, gestova, poza, po radnjama, kafanama, stanicama, prigušene reči uvreda, prekora, opomena, zahvalnosti, ushićenja. jedan od najčešćih gestova. pretnja kažiprstom dignutim pod nos, ljuljanim minutima pedagoški, pokretom iz lakta. sve što se događa, u večernjem huku fabrika, banaka događa se još, radi jedne nove, srećnije, moćnije nemačke. njoj su namenjeni svi životi i napori, uveče, kod mašina, aparata, na ulici. ipak, tada se ukaže potpuno, vidno, ponor između privatnih i javnih stvari, tama večernja što ih jezovito deli. nemačka volja, der deutsche wille još uvek tera ceo nemački narod i sve nemce gdegod žive u jaram vuče prema nečem zamišljenom, što tek treba postići obnova ugleda, sile, bogatstva nemačkog, prvo mesto u svetu itd.. ipak, kraj tog hrljenja disciplinovanih miliona ka budućnosti i vrhuncima opštih državnih i političkih, ekonomskih ciljeva, javlja se, opet, u promenama privatnog života, gotska i bivša nemačka žudnja zanosa ka ličnom i idealnom. das ideale. oduševljavaju se, katkad, opet, kao u doba getea i šilera, sasvim romantično, za čovečanstvo. u isti mah, posle rata, sve ih je više, što i svoj egoistično čuvan život rasipaju u prolazne slasti i veselosti, trošeći se bezbrižno, kao i sladostrasnici, što nisu. za nemačku se radi, i večerom, za bolnu i poniženu, ali, sve češće, živi se i zato, da bi se moglo utonuti u berlinskom večeru, mutnom i prijatnom, nepovratnom. u muziku, avanture, pa i orgije u zanose, što uopšte nemaju veze sa svakidašnjim zanimanjem, bez ikakvog smisla kolektivnog, bez veza za državu, divnim prosto trenutno, u okviru svog ličnog života, na talasima žurnim svoje, od svih drugih osetnije, prolaznosti. otuda primetna promena načina života, i uveče, u posleratnom berlinu. lakše su, mekše, postale duše u njegovim večerima, kada se ništa, od berlina na danu, skoro ne vidi. osvetljenja reklame berlinska, za poslednje dve godine, potpuno su izmenila veče u toj varoši. čini se kao da se dolazak noći događa, pri zelenim, ljubičastim, rujnim, plavim munjama, pod snopovima zrakova, što biju s neba. nad putem, kojim huje automobili, rasipaju se, kao zvezde, treptanja svetiljki visoke kule berlinskog bežičnog brzojava. stanice varoške železnice, dignute iznad ulica, sa svojim bojadisanim svetlostima i velikim svetlim oknima, kroz koja prolaze crni vozovi, uzbuđuju i unose u tišinu stalne promene. boje duž čitavih krovova i pročelja višespratnih kuća, toliko su lepe, da sve stvari zaodenu blistanjem, tako da se zaboravlja dan i želi takva, neprekidna noć. kilometri pravog i ravnog asfalta, kao trkačke staze, imaju odbleske metalne, kroz koje mile zakrčene stotine auta. kao u rekama, mesečine i zvezde, šarene svetlosti lampiona i vatrometa, ogledaju se u njima boje električnih svetlećih cevi, velikih, staklenih čigri i točkova staklenih, što se vrte. more sjaja, iznad bezdana mračnih, večernje osvetljenje u berlinu, postaje opojna laž, spas umornih duša i mozgova, više nego nekad zvezdano nebo. na sinjem moru lađa jedna brodi. da mogu samo znati. kuda je sudba vodi? vetar talasa more, valovi liče gori. nemoćno, teškom mukom se sa njima lađa bori. prešla je bura. more pokoja nađe. a pena talasa grli poslednji deo lađe. ja videh troju, i videh sve. more, i obale gde lotos zre, i vratih se, bled i sam. na itaki i ja bih da ubijam, al kad se ne sme, bar da zapevam malo nove pesme. u kući mi je pijanka, i blud, a tužan je život na svetu, svud izuzev optimiste. ja nisam pevač prodanih prava, ni laskalo otmenih krava. ja pevam tužnima. da tuga od svega oslobođava. nisam patriotska tribina. nit marim za slavu poetika. neću da preskočim krležu, ni ćurčina, niti da budem narodna dika. sudbina mi je stara, a stihovi malo novi. ali. ili nam život nešto novo nosi, a duša nam znači jedan stepen više, nebu, što visoko, zvezdano, miriše, il nek i nas, i pesme, i itaku, i sve, đavo nosi. nemamo ničeg. ni boga ni gospodara. naš bog je krv. zavejaše gore mećave snega, nestaše šume, brda i stene. ni majke, ni doma ne imadosmo, selismo našu krv. nemamo ničeg. ni boga ni gospodara. naš bog je krv. rascvetaše se groblja i planine, rasuše vetri zore po urvinama. ni majke, ni doma, za nas nema, ni stanka, ni dece. osta nam jedino krv. oj. ona je naš strašan ponos. zaboravio si bijesne i grozne gusare? i galije od neretve, crne i krvave? i pesme i mačeve naše duge i tmure? i jedra i veselja, urličuća kroz bure? zaboravio si njine teške, mračne glave? haj, pogledaj, i sad, školja kad se zažare i tresnu o nas grmljavine tvojih talasa. čuj, kako se ori pesma naša tvrda glasa, neklekla nikad, nesretna, al bijesno vesela, sa krvave obale jednoga naroda cijela. da nije najlepše ljubav, već za grumen sunca ubijati i rano umirati. zdravo, svete, bledi ko zimski dan u strahu. još je veseo narod jedan u krvi, pepelu i prahu. vijaj oblake proletne, rumene, pitaj ih za raj. ne treba nam žena kad cveta, ni kad vene. ne bacamo decu u zvezdan beskraj. za naša srca ništa nije dosta. za naša srca ništa ne osta. dok jedan od nas na zemlji diše. da ni jedan vrt ne zamiriše. da živi groblje. jedino lepo, čisto i verno. da živi kamen i ruševine. prokleto što cveta u visine. mi smo za smrt. zidajte hram beo ko manastir. nek šeće u njemu mesec sam i plače noć i mir. a na hram dižite crnu sfingu naroda mog. nek se sve zvezde što jezde osvrnu za smeh čudovišta tog. zidajte hram beo ko manastir. nek šeće u njemu mesec sam i plače noć i mir. u hramu nad milošem i markom uokvirte zlatom na oltaru žarkom pečate plave i rumene, žute i crne i šarene. pečate plave i rumene žute i crne i šarene, ljubičaste i zelene. pečate ustava i prava, zakona i štatuta, privilegija hiljadu puta, obećanja i fermana, pohvala sa svih strana, naroda mog. da vidi bog. zidajte hram beo ko manastir. nek šeće u njemu mesec sam i plače noć i mir. ne boli nas. gračanice više nema, šta bi nam takovska groblja? marko se gadi buđenja i zore, grobovi ćute, ne zbore, u nebo diže naš prezriv osmeh roblja. nećemo ni pobedu ni sjaj. da nam ponude raj, sve zvezde sa neba skinu. da nas zagrle koji nas more, i njina zemlja sva izgore, i kleknu pred nas u prašinu. da nam svi ruke ljube, i kliču i krune meću, i opet zatrube trube, cveće i čast i sreću. mi više tome ne verujemo, nit išta na svetu poštujemo. ništa željno ne očekujemo, mi ništa ne oplakujemo. nama je dobro. prokleta pobeda i oduševljenje. da živi mržnja smrt prezrenje. videh tvoja kola od krvavog zlata, zasuta ružama i ženama golim. u moru modrih telesa preli me plačem starim robova, satrapa, imperatora i bogova onaj urlik divan. thalatta, thalatta. tad sinu nebo sjajno, ko mladost, u njemu planu strašnom senkom rim. deca i zveri i žene gole putem padahu po tebi, polivene vinom. videh na njima maske i hetere i dželata, u beloj svili suznu, stidnu madonu sa sinom u bujici krvi i kruna i zlata. pobedio je svaki narod, svi carevi. pobedila su deca i razbojnici. pobedila je smrt. pobedila je slast. jednu nikad ne vukoše tvoja kola. čast. ne ubijajte pseto ni vuka. nećete skinuti jaram s vrata nema slobode, dok vam ruka miluje decu, i sestru, i brata. ne tražite po ulicama mračnim, ritu i blud, što crveni. eno vam rita na posteljama bračnim, a sram u ljubljenoj ženi. kad ubijete sina svog prsnuće lanci, i pasti bog. jer laže vas najmilije, jer sram je, što pesme slave. za čim vam suza lije i bono klonu glave. u noći za čim tugujete, što kujete u zvezde, što mole crkve svete, i hoće vojske, što jezde. jer čast veziva ruke, i ponos rađa jauke, i srce tera preko mora u šumu, gde se glođe kora. slava će doći, kad vas povedu ubice. kad reč vam bude krv, i plamen. sunce će vam obasjati lice, kad vidi, da vas se zmije ne plaše, no majke vaše, majke vaše. robovi ste dok imate suze, čast vaša beše što slobodu uze, a vratit će je mržnja, greh, i kamen. što ste crna kao krst? i masna ko mesarska vrata? ta senka vam liči na mač čvrst, a skuplja ste od zlata. što se krijete u robijaški vrt i cvetate iza zida? još nas ima što volimo smrt i na vama visiti od stida. što ne bi pošla na vrhunce, ko kraljevi i vođe? silnija ste no jarko sunce, nek vam se klanja ko prođe. ta grlili smo gore od vas i nosili na oltare. pa kad isus ne spase nas, vaše će ruke stare. ta vi ste svakom narodu doneli ponos, i spas, i radost. ta k vama su išli koji su hteli čast na svetu, i mladost. pa što bi došla tako tajno i pognula svoju glavu? hoćemo da vas dočekamo sjajno sa pesmom u vašu slavu. lepše se vama po nebu šeta, po zemlji ima blata. čvršće grlite no nevesta zakleta oko mlada vrata. pa kad je srce ludo tako da više voli poštenje i sve za čim je svet toliko plako no pomije i korenje. što bi se krila u robijaški vrt i cvetala iza zida? još nas ima što volimo smrt i na vama visiti od stida. što ste crna kao krst? i masna ko mesarska vrata? ta senka vam liči na mač čvrst, a skuplja ste od zlata. o balši, i dušanu silnom, da umukne krik. vlastela, vojvode, despoti, behu sram. hajdučkoj krvi nek se ori cik. ubici dište vidovdanski hram. slavi, i oklopnicima, nek umukne poj. despotica svetih nek nestane draž. gladan i krvav je narod moj. a sjajna prošlost je laž. a ko nas voli, nek voli kamen goli. nek poljubi mržnju i mrtve. iskopane oči, vino što se toči, u slavu ubistva i žrtve. o pravdi i pobedi svetoj nek umukne krik. ocevi i braća i sestre behu sram. osveti, majci našoj, nek se ori cik. raji, riti, dište kosovski hram. a suncu i manastirima ugušite poj. kadife i svile nek nestane draž. jauk i groblje je narod moj. a sjajna prošlost je laž. moj narod nije steg carski što se vije, nego majka obeščašćena. znoj i sirotinja i mržnja što tinja u stidu zgarišta i stena. stoleća te digla razapetog. o rode blagosloven bol. slavu sam pevo mira svetog, koje toči ubica ohol. tebe o rode jer veseo mreš, a smrt je samo čast, gusle ne daju da za život zreš, za služinsku počast. naša je sudba urlikom mreti oholo strašno po gorju. pevati, glasno razapeti, po stenju, kršu i borju. da je život za sluge čast, i nad veseo gnjili svet vitlati sebe smrti u počast, kao steg krvav i svet. steg dičan buna i ubica. o rode ti si izabranik njin. klekneš li životu ponizna lica nisam više tvoj sin. nisam ja za srebro ni za zlato plako, niti za dušanov sjaj. ne bih je rukom za carske dvore mako, za onaj bludnica raj. a šta je meni do tih mramornih dvora tučnog ponoćnog sata, što očima slepim odbijati mora, sestri sramnoj od brata? a šta je meni do velmoža u svili, sa sokolom na ruci? otac mi je sebar što na točku cvili, a kćer mi glođu vuci. baš ništa me za crkve duša boli, za silnoga cara dom. za grčke ikone poleguša golih u robovskom hramu mom. dao je njinoj duši oproštaj guslara seljački poj. u njivama mi je sahranjen lelek taj, u prokleti večan znoj. nisam ja za srebro ni zlato plako, niti za dušanov sjaj. ne bih ja rukom za carske dvore mako, za onaj bludnica raj. seti se, presto je rumen, ko krv. seti se, proboden bog umire u krvi. seti se, kud moj narod sa pesmom povrvi, tu se ne kleči, ne klanja i ne puzi no se sudi kralju i sluzi, na krvi, na krvi. na lovćen gorki da iznesemo presto, zasadimo ti vrte pune ruža? i poklonimo se u prašinu često, na rukoljub šaka da ti se pruža? vojska da kliče sedome gospodaru a narod zida po pepelu i garu nakinđuren dvor i visoki zid? na lovćenu je sramota i stid. na tvom licu lukavi bratski sjaj. ne treba nam tvoj pozdrav i uzdisaj. zar ruka da diže protiv reči svete, što željaše svilu, zlato, amorete? eno ti grobovi, vrtovi u beču, eno ti talijanski nakiti što zveču. za narod, kamen, sirotinju i glad, nisi dosta tvrd ni pošten, veran, mlad. obuci svilu i pokupi sinove, ordene tuđinske i krpe šarene. čekaju te jadne, puste gore ove, gladni starci i obeščašćene žene i obala što ti porodicu zove. da nam zasviraju otmeni klaviri, tvoj osmeh što lepo sa svima pomiri neka uči dičnoj smrti perjanike. nek sinu ko montekarla ogledala, zabrujaše zvona sa naših obala a narod će vući kola naše dike. zaori se urlik sa bardanjiola sirotinje bedne i klisura pustih, zaplakaše svaka porodica gola silna slava sa pomodrelih usti. tebi, jer tebi je sam bog dao vlast jer nikad nisi zaboravio te stene ponosne, sure, orlovite. mučeniče, sveče naš nekloniče. na pepelu krvavom crne gore nije dosta gorka slast nove zore no ti što si očuvao čast. misliš da su stene dedovina tvoja. lovćen da daje stene za pazar. ti... more seti se, da znamo u gori crnoj pašu da dočekamo pa kad je prokletstvo naše krv i nikad nije još pomogo bog, ni plač, ni čast, ni junaštvo, ni vera, pomaže večna nada roda mog i protiv brata i protiv zvera. nada u majku, osvetu i krv. oplakali ste rat i mislili. sad je kraj. o mučenici, vešala rastu više nego sin, žena i brat i verna su, u beskraj. okitiće mramorom sale i spustiti zavese žute, da lešine zidove ne provale i da ćute. obesiće odore šarene i noge i ruke vojnika, a ruševine i obeščašćene žene, gledaće samo sa slika. ah, sve je to leprš šarenih tica, pobede gorka slast. otadžbina je pijana ulica, a očinstvo prljava strast. smeh se zaori da sve dovrši, sram se krije iza grobnog plota. a posao sluge dalje da vrši, za svačiju bludnicu, i skota, bog ostavlja, u ritama, čast. nijedna čaša što se pije, nijedna trobojka što se vije, naša nije. zdravo da si mi zagorče crni, lukavi, zloslutni, tvrdoglavi, ja te volim. zdravo, vi tamo gde je mesečina meka, svakog ću brata, što zaseo čeka, da prebolim. zdravo, svi, redom, gustih obrva, mutna oka, tužnih pesama, strašna braća. ista je naša psovka prva, nož i devojka nasred sela i stid domaća. zdravo, naše obesne žene. istom su suzom, bolom i strašću košulje i svadbe nam izvezene. a svetkovina što vino pije, slave i crkve što nas se tiču? suza sa oka još kanula nije, još telali mesto mrtvih viču. zdravo, na domu mrki pogledi, mržnja i svađa. zdravo, u sramu, pokoru, bedi, braća smo, braća. da li znaš još naše noći budne kad su u jorgovana rumene senke kad je tavan kao žudne nebu uperene oči? da li si osetila da svud to boli ne samo kod nas. biti mlad. i nositi u duši neku mutnu setu što sve, a da pomoći može, voli? i da li si se već jednom utešila da je to mladost. ta bolna mutna sudba? tebi, što si me srela na moru i zbrisala mi sa čela žig majke bludnice i roba oca, skinula mi sa vrata zmije, žudne, žalosne, ženske ruke, slava, slobodo. tebi, što si me srela ovenčanog trnjem sumnja, zakona, suza i vera i zdrla mi sa čela taj venac. tebi, što si mi narumenila usta plodom dobra i zla, da sve znam, slava, slobodo. tebi, što si mi u telo zasadila vetrovito bilje šuma, iščupala stid i strah. tebi, što si mi oči pomračila tugom zveri, a kožu osvetlila veselošću oblaka, slava, slobodo. volo bih stajati u jednoj crnoj gardi, a perjanica bela da mi leprša visoko. da imam brčiće smeđe i vrlo male, pa kad bi zorom sve zavese popadale i poklonili se ravno zlatni elebardi... kad me prođe, da na meni stane kraljičino oko. da me zapita meko, ko kad bi leptir šuško. što si uvek tužan? smešeći se počast bih šinuo i tiho rekao. jer sam muško. posle da je godinama tuda nema. jedno veče da, iznenada, opet, tuda lovi, i zvezdana, majska, noć da mi je na grudi, rujnu od žudi, baci, svu bledu od žudi. da zasuzi, zagrli, rukama obema, gola kao potok, sa bedrima kao labudovi. da me zapita meko, ko kad bi leptir šuško. što si uvek tužan? ja bih mačem počast šinuo i tiho reko. jer sam muško. jedne lepe jesenje zore rujne, da me na izdanku nađe, pod kikotom truba. nežna kao bela ruža, čista kao rosa, da dotrči zadihana, vrela, bosa, suzna zbog zore jesenje, blage, nečujne. ja bih se digo, i, kad bi ko leprš goluba, viknula i zaplakala, ko kad bi leptir šuško. reci, zbogom, zori. ja bih počast šinuo i tiho rekao. tužno je biti muško. čuj, plače mesec mlad i žut. slušaj me, draga, poslednji put. umreću, pa kad se zaželiš mene, ne viči ime moje u smiraj dana. slušaj vetar sa lišća svelog, žutog. pevaće ti. da sam ja ljubio jesen, a ne tvoje strasti, ni članke tvoje gole, no stisak granja rumenog uvenulog. a kad te za mnom srce zaboli. zagrli i ljubi granu što vene. ah, niko nema časti ni strasti, ni plamena dosta da mene voli. no samo jablanovi viti i borovi pusti ponositi. no samo jablanovi viti i borovi pusti ponositi. zaželićeš da budeš majka, i očima suznim punim bajka i glasom punim uspavanka, smešićeš se bez prestanka, i klečaćeš predamnom. ali sa moga lica padaće na tebe mržnjom tamnom radost zuluma, zgarišta i šuma, i gordi, bezbrižni smeh ubica. pod gorom visokom u večeri jasne, šaptaćeš mi reči plahe strasne, i nuditi nedra naježena bela. ali će iz moja oba oka nevesela jurnuti da grle pogledi žudni planinski jedan strm, ili bor, ili jelu, ili šumu rascvetanu, ili koji mračan grm. i kad ti na licu plane plam, bludan i stidan od dara skrivenog pod srcem sred nedara. ja otac biću tužan, što ne ubih, ja otac biću tužan, jer ljubljah, što nisam više krvav i sam. duša ti je raskidana, čista, bolna, bleda kao lica ruskih nihilistkinja. pogled ti je gorak i svet, ko u madona, u kapelama gde kandilo jedva tinja. ozbiljna si i tužna i poštena. kad tio sviraš betovena čelo ti je puno teških bora, kao da si muško, što se svud potuco, sa hristom, mefistom i sa don huanom, u životu veselom i tužno nasmejanom. kao prosjak sa barikada puco, i ko cezar dolazio sa mora. al čim se zaljubiš... članci tvoji i grudi malene i kolena tvrda ko krune od srebra, i blede usne što brzo zarumene, i sjajna laka rebra čine te markizom... u strasti očiju plavih, i žilica jako ljubičastih, i grudi ko cvetovi što venu, cvetovi beli prvi... markizom, što bleda od uživanja bezbožna, ironična kad se zora javi odlazi ispod grana. i ostavlja draganu za uspomenu dve tri kapi ljubičaste krvi. idem slobodno, niko mi nije odneo da ljubim tužnu moć. raširim ruke, ali ne u zore nego u more i noć. osmehom ulazim, stigo ma kud, u tužne i bolne jave. kad volim meni i gresi svud nebesa pletu, oko radosno pognute glave. ostavljam bolnim osmehom san, da prođe i ode i mre. ljubav je put beskrajan na kom je dozvoljeno sve. ne žalim ni tebe ni sebe ja, i smešim se na daljine. umor mi samo u očima sja, i sve što ištem od tebe to je. časakdva tišine, tišine. kad šuma svene ostaće nad njom zvezde rumene. ponećeš svud, pošla ma kud, samo srce svoje gorko. vetar studeni duše, ne stidi se mene, nema duše, ni zakona ni časti, nad bolom ima vlasti još samo telo golo. sve što sam voleo umrlo je vičući ime moje, a ja mu ne mogah pomoći. zbaci odelo svoje. u celoj zvezdanoj noći jedina radost nad bolom u telu tvom je golom. sve nam dopušta tuga. kad se oblaci roje... i lišće pada, sa granja svela, i svi boli, u jeseni, zaćute... kud oblak ne nađe više puteve zasute, lete oči moje. sve dok si strasna i bludna, ma luda i gadna i čudna, sa telom starm i sedim, il pupovima zavijenim belim. ja te grlim osmehom bledim i branim. ja te želim. ruke mi drhte, ko suve grane, sa kojih nebo jabuke pobra. ja ih pružam klecajući ulicama malim, tebi, prošla u svili ili krpi, za san si dobra. samo kad me prošlosti sećaš, i nešto novo i bolje obećaš, rajske mi tajne nepoznate kažeš. da hoćeš ko sestra bratu da mi pomogneš... na mom se licu sve ugasi, i đavo se javi u jednoj grimasi, što se smeje i gadi. kad ćutke sedaš do nogu mojih i gledaš, jesenje puteve sumorne, a usta ti poblede malo kriva od bola, ja osetim da si živa. mrtva si mi gola. koža me tvoja puna tankih žila seti kako sred razvalina poprskanih muškom krvlju već hiljade godina zmije puze na žene mramorne. dojke sa pupom kao kap vina na beloj ruži punoj mesečina, sete me smrti. tada, zalud širim grane na tebe golu. sve mi se čini zbog tebe je jesen i čim zaspim u ludoj će strasti i bolu iz tvojih cvetova mlečnih jedna kap u jesen da kane. nada mnom će u lišću svelom udi tvoji zasijati, mrtvi, mramorni, večni. došlo je doba da nam duša sve lekove zna, i nikog, nikog ne treba, ponosna beskrajna. u telu nam je pobuna. u telu nam je gađenje, poniženje neverstvo zlo. došlo je doba da nam duša sve voli i trpi. na najgoroj krpi sanja, blagodari, blagosilja. tela nam se uznesu, kao kamenje u nebesa. da pršte grme i gore u mržnji, razočarana, u besu. sećam se samo da je bila nevina i tanka i da joj je kosa bila topla, kao crna svila u nedrima golim. i da je u nama pre uranka zamirisao bagrem beo. slučajno se setih neveseo, jer volim. da sklopim oči i ćutim. kad bagrem dogodine zamiriše, ko zna gde ću biti. u tišini slutim da joj se imena ne mogu setiti nikad više. san vito, al tagliamento, o, nemoj doći kad te zovem. noć mi poslednja ostade divna, lekovita i beskrajna. o, nemoj doći, ostavi mi strasne jade, slast još jedina mi je tajna. o, gle ruže što se sagle bele od nevinosti, ispod one plave jorgovanske magle. drhte od radosti, a kad ih dodirnem tako brzo potamne, kao da se prozor smrzo i raskido cvetove nevesele ledene tajne. desi se. da se začudim, kad me iznenada rastuže. kišica plaha, il jedna smeđa dečija glava u koju se zagledam duže. desi se da se probudim, od noćna bliza neba plava, i stavim ruku na srce što kuca jako. i da se tad u mislima zanesem, i osetim polako, polako. da je mladost prošla, pa se stresem. rastali smo se i sišli iz grada. kao dve suze, kad naporedo kanu, sa naboranog lica. na vodi su nas čekale lađe. tvoja ode prva. moja je obilazila ostrva. sedeo sam poguran i crn, pust, kao mesečeva senka. moje su ruke nove senke, pobledele su mirne, ko umorna svirala posle terevenke kad ih mesečina dirne. one sve senče drago i nežno, i ljube sve što se gubi, u nebo mutno, beskrajno snežno, u sneg što sahranjiva, kad ljubi. senka je njina kao paučina tanka, što drhti nemoćno, meko. ja sam na svetu svemu uspavanka, a mir je moj daleko. moje su rane bolne i nove, a misli suzne, neoprezne. blaženi koji po moru plove, i ne ostaju da čezne. misli se moje ničeg ne klone. bez sumorne nade i spasa puste radosno u vidik tonu u zrak što ih talasa. u bol i greh i krvoprolića. sa tugom novom i bezdanom u slast vitlaju željom neobuzdanom, ko svelo lišće, sva bića. ne volim veselost proletnih bašta, niti da ičija duša prodre kroz svilu mog crnog muškog plašta. našao sam sumornu slast tela, kao vetar zvezde u granju po groblju, slađu nego duša. pa ne gledam milosnim pogledom ni po carevima ni po roblju. na mome licu bledom miriše tama bela. osmeh mog razočaranog tela. u njemu je očaj, u njemu što prezrivo odriče ljubav svemu, svemu. ne pomaže ni muž, ni dete, ni glasovir. za vas je u grehu mir. biti nesretan malo više ili manje sve je jedno. kriti u srcu za sve gnušanje o kako je bedno. vi niste krivi znamo za ono što će biti, nesreća je baš čast. dužnost je laž iz prikrajka za nas što bolno gledamo. ne čini ništa ako ste majka od tog je lepša slast. o samo je tužan čovek čist, slobodan, nežan i drag, ko zvono u polju, i blag ko cvrkut tica, i uveo list. dižite oči mračne, ko buntovne buktinje zračne pobodene u duboke crne kolutove. vi ste moja buna. znam da vas dragan zove, za ništa vas ne pitam. ako vas život boli, ako vas neko voli, ja vam čestitam. svejedno rodiš li sina ili kćer u slavu pokoljenja. ukus se menja, ukus se menja. ne menja se čovek i ker. i nama je dosadno, zar ne, i kosovo, i jauk, itd., sve? ta to je bila samo šala. treba već nešto novo, ko bi još spominjao ovo, krv i sram i rat. večna su samo tamnica i vešala, njih će ti rado nuditi i brat. što ti je žao našeg pokoljenja? zar to nije vesela maskarada. danas je ukus car, a sutra barikada, hristos, pa neron, pa lenjin. ukus se menja, ukus se menja. samo su hulje sve isti. hiljade godina vuku nas za nos, pesnici, mesije, carevi i komunisti. šta ti je žao našeg pokoljenja, ukus se menja, ukus se menja. svejedno rodiš li sina ili kćer. večno su isti čovek i ker. nasmešio se poslednji put. u prozoru se sjaše kao zapeti luk, kao mesec u vodi, mlad i žut, rialto. mirisaše bolan svoje bele ruže i gledaše kako galebovi kruže, tužni i beli, ko misli na lovćen, i smrt. dok noć pljuštaše, čitaše omira, crn i težak, ko ahilov, što samo kraj mora nađe mira, grob. bogovi, na plećima sa oblacima tamnim, bolovi i mora sa valima pomamnim, pređoše po njegovom belom licu bez traga. ali, kad čitaše o brizeji, što se budi, i otvara oči, pune tame, u zori, bol neizmeran pade mu na grudi. jer svemu na svetu beše utehe. svim mislima, za sve junake, i grehe. ali držeći mu glavu rukama obema, suzno, umirući, pomisli, bolno, da za oči neveste utehe nema. tada zaplaka u vodi zvono svetog marka. kentavrima besnim malje u nosu zatreptaše žudno, kopita im rosu u mračne šume kad jurnuše dalje ludim trkom sa vaših pleća na kobile prosu, po travi bludno. tvrđava zlatna gorela je i urlala. na žaru lomača jadra su buktala, ropska vam mirisna tela bludnim su vriskom nudeći se gola pala, vijajući se oko mača. mostovi tanki zlatili se i sjali, ko meseci na reci sa neba pali. a kad ste prošle u svili, narod je klečo, i prašinom se vitlali stegovi i sveci. monasi strasni goli se sekli, kraj buktinja strašni, i klekli u ćilim vaših tela što krv i miro proli na oštar šljunak, kojim su boli i pekli rane kolena prašnih. mudraci su nagnuti vam u pleći crtali čudne brojke, otkrivali sveći u odećama crnim tajne, koje sluti samo kamen drag, i vaš cvet crveneći kao alem pakla sa dojke. tad se rodi jedan koji vam telo žalio istom žalošću neveselo kao duh, on ga diže u prah medan, providan, jutarnji, što bez traga celo nebo rađa jezom čistom. već prvi put kad si zbacila odelo smešan mi beše tvoj pogled ohol. već prvi put mi ljubav beše samo bol. već prvi put mesto da slušah u zori kako se topiš kao sneg, ja jurnuh u šume gde upada breg, i grane što pokraj jecahu kao moja duša. u njih sam krio obraze moje tople od tvojih grudi, nežnije no ruke tvoje biljke sam pozno po stisku. strasnije nego na tvoje grudi pao sam na njih, u bludnom, bezumnom vrisku. o koliko puta kad pred tobom osetim. da želim da ostavim za sobom moje tužne misli u očima ti bistrim, neveselim... o koliko puta kad nam nad posteljom sat ućuti, i na tvom pobledelom licu od milja primetim dosadu lutalicu... o koliko puta tad ustajem sam, poguren i crn pa se zagledam kroz mutan prozor u proplanke daleke. i osetim da mi nije dosta ljubav nevesela. razočaran od tvog umornog tela, radoznalo milujem bludne i meke velike oči bilja. ne grli cvetne poljane moj glas. nikad me nisi čula još da ječim, nikad me nisi videla da klečim, nikad u mojim očima pljusnuo nije begunac talas. daleko je ono, daleko, što moje zdravlje pije. često zazvoni u noći, mirisno i meko. često je kao sunčana morska stena, na kojoj sja jedini kamen koji cveta. mir. smrt moja zavisi od pevanja tica, a nemam ja doma, ni imena. daleko negde stoje vite jele, snežna lica, radi njih mi je, majko, drago da si potištena. moje vruće usne ne žude više živa devojačka prebela tela. noću kad lutam u senci grada, kraj raspeća, baština i groblja, ne žudim za sinom, ne planem za roblja. vetri će mesto mene kličući da jezde. u vrtlogu kamenja i neba pašće, krikom, u zavejane, mlade jele, i posuće im krila, dahom našim, što će se slediti u zvezde, negde... gde nisam bio... i gde nisi bila. pod nebom, u ledu rumenom, gde zora spi, disaće jele što disasmo mi i stišaće zvezde osmehom i snagom, što ih je vetrova talas, odneo sa nas, odneo sa nas. moja je bajka. da se u snu dok se spava dobra čine, i da ništa nije java. nismo znali a imali smo čedo u daljini. rekao sam ti cvet jedan lak ispuniće tvoje misli. sve osmehe koji su od bola svisli, sačuvaće zrak negde u daljini. o ničeg nek te nije žao. zato sam ti tu misao dao tužnoj goloj i beloj, neveseloj. gledaj u jesen mirno, kako se gubi dan i ljubi. blago kao jedno zvono da zazvoni u daljini mišlju tom sam te dodirno. o da si samo jednom pao po ženskom telu mednom umirao bi rado. šareni prosjaci pod tvojom nogom rikali bi uzalud za bogom. osmeh bi ti razočaran i blag padao sa krsta, kao golub beo i drag. a da nebo zagrmi i raspe kamenje sa puteva strmi u deveti čas. oči tvoje ne bi dizo krikom. zaogrnut modrim olujnim vidikom umirao bi mirno posle slasti. mutnim bi okom gledao po nebu, kako tama i užas rastu. a iz žila plavih, nabreklih od hoda kapala bi krv i voda, na klečeći ženski stas. nisam čovek, krv mi je mlaka samo rosa dalekih rumenih oblaka. razvratan kolut pod očima mojim pečat je šuma, sa bolom svojim. drveće puno pupova i zvezda mesto mene živi. sve što sam ja reko šaputaće vam meko dalje noći. one vas vode u moje osmehe i grehe, za mnom daleko. draga, tenorista više nema. na mesecu ne drema don huan više. na glavi mi nije perjanica crna, ni ruka puna bisernih zrna, a noć ne miriše. na mrtvima sam proveo mladost, tvoj mladež na dojci nije radost, koja je nekad bila. pa i na tebi nije više svila, sa ljudima radiš ceo dan, za ljubav ne čekaš da cveta jorgovan, ne gledaš sa tornja za mnom. al nikad nisam zbog tebe plako, niti sam našo u ljubavi pako, ko otrov u cvetu tamnom. glava ti je bleda i čista, niko ne zna kako tužno beše, kad si mi došla, bleda a strasna, vita kao dete, i prečista. u mraku samo kad mi ideš, a oči ti se bolno smeše, čini mi se ide mi krasna prosta sirota mati božja. bludno gledam tvoju bogorodicu svetu, što miriše ko grobovi u cvetu, pa me je stid da živim. nadamnom miriše u oblacima sivim šuma tvoja fruška, od tamjana kadionica srebrnih. i dok zvezde gasi vetar lipa ja se smrti divim. ona mi se čini jedina čista i ponosna sudbina muška. a ikona se blista. i ko rumene oči, vino što bela ruka toči, zadiru mi u grudi dojke bele, sa ranama sred vrha naga bogorodice tvoje. jedine drage pred kojom klečim, jer na njoj ne mogu ni moje bludne gorke oči nevesele da ostave traga. kao oko mrtvaca jednog sjaje oko našeg vrta bednog, fenjeri. da l noć na tebe svile prospe? jesi li se digla među gospe? gde si sada ti? voliš li još noću ulice, kad bludnice i fenjeri stoje pokisli? a rage mokre parove vuku, u kolima, ko u mrtvačkom sanduku, što škripi. da nisi sad negde nasmejana, bogata i rasejana, gde smeh vri? o, nemoj da si topla, cvetna, o, ne budi, ne budi sretna, bar ti mi, ti. o, ne voli, ne voli ništa, ni knjige, ni pozorišta, ko učeni. kažeš li nekad, iznenada, u dobrom društvu, još i sada, na čijoj strani si? o, da l se sećaš kako smo išli, sve ulice noću obišli, po kiši? sećaš li se, noćne su nam tice i lopovi, i bludnice, bili nevini. stid nas beše domova cvetnih, zarekli smo se ostat nesretni, bar ja i ti. u srcu čujem grižu miša, a pada hladna, sitna kiša. gde si sad ti? još sam ja veseo mada se nećeš udati za mene. ta mladići su samo sene, ne kupe novac, već uspomene. bićeš gospa gojna, udata često malo, a serenata nedostojna. ali će na dnu čestite duše i građanskih žila, kao gudalo iz daleka, kao moja nevidljiva ruka, svirati svaki leptir beo, i svaki jastuk vreo. prijatelj moj mesec neveseo, u strasne noći majske, golicave bestidne rajske pesmice, jer si ma časak samo draga jednog popca bila u travi. i kad tada ostanete nasamo imaće tvoj mužić grdnih muka. o, kako ti je ime gadno, al divna sudba, drago moje jadno. plači samo od tuge i milja i ostani uvek draga nerodilja. nek pljušti kiša besa i srama, niko neće ostat za nama. nek se oni vrte kao šaren vrt, ko će nam zabranit da volimo smrt. ulice su nam deca i druzi, neće naš stid u čedu da puzi. nije za život tvoj pogled ohol, nego za slast i san i bol. ne daj da naše duše padnu i nastave ljubav našu jadnu, naš gorak nesrećan zagrljaj, nek bude svemu u tebi i meni grob i kraj. ležim pod jarbolom belim. i plovim po zrcalu srebrnom beskrajnom. predamnom na otoku tamnom i crnom, sa jednim manastirom neveselim, kao tajnom. i mislim. i da ga ima tamo gore, ako me vidi pod jadrom sanog, u kom se zraci plode. more, i ja ostajem tužan ipak svake zore. i ostavlja me zagledanog u bezdane vode. kad svetiljke sinu i ulice pođu u visinu, u tami stojim ja. na svemu što prođe moj osmeh zasija. nestanu boli, okovi i laž, od mog pogleda zavisi sva draž, svega što prođe. žene prolaze i oblike gube, smeše se, pa mi priđu da me ljube, a ja im novu senku dam. i dok tiho zamagli noć, ulice pune seni, ja imam neba bezgraničnu moć, svi boli sveta skupe se u meni. ko cvetići beli sa meseca rađaju se po ulici deca. od smeha mog umire dan, a svakoga kog pogledam, stiže moja sudba, sreća i san. kad mahnem rukom, nehotice, nove zvezde sinu. tad sjajan, tužan, ceo grad, liči na moje lice. a da me vide svi u nebo idu, po ulici zvezda i srebra. ja stojim raspet sam na zidu, a mesec mi blago probada rebra. želim. da posle snova ne ostane trag moj na tvom telu. da poneseš od mene samo tugu i svilu belu i miris blag... puteva zasutih lišćem svelim sa jablanova. setim se, kako su, u ljubavi, dragi, prvi dani. kad su ruke tople, kad se oči slede, preletajući one kutove blede, oko usana... što drhte, protkani, mutnom tišinom, u kojoj su osmeh i tuga pomešani nesigurno i tamno. klatno zvona teško i tmurno u grudi udari me. tad se dižem, i, u mutna oka prozora, puna sitnih glasova večeri, šapućem, nesigurno, i moje ime. reci, kad bi moj osmeh bled, rastopio se kao cvet pola san a pola led. kad bih još jednom mogao da volim... da l bi mi tad bilo dobro svud, i život bio manje lud? ili bih i tad kao sad morao da se smešim i razbolim, i da umrem? kad bih još jednom osetio da volim, volim? kad raširim ruke u žutom lišću, što zasipa jauke, sine neka strašna, mutna moć. i plane i drhti cela oko moga zavičaja nevesela u slasti ludoj, puna zvezda, noć. i kad me se sete šume radosno, stidno zarumene. a ikone stare zasjaje u mutnom zlatu kad vide mene. pružim li ruke, raspašu se žene padaju na kolena, i plačem porodilja klanjaju se meni pune tužnog milja i kliču, da ih ja zagrlim prvi, prvi. jer moje su ruke mokre od krvi, krvi. duša je moja bogat seljak, pijan veseljak, u zavičaju. miluje golu ženu što spava, tvrdo, ko pleća gojnih krava, u žitu, kud noći pune crnih vrana, padaju. svet je prošla samohrana, u krvavom plaštu šerežana, ko ubica. stajaše tužna, zavejana, na straži, u kapijama, brkata, blago nasmejana. kraj crkve tuđe i nepoznate, zapaljene, u duge, jasne, tople noći, kad krekeću žabe barske, grlila je razne žene. a danju je čuvala dvore carske i korakom brojala sate. na javi je duša moja bogat seljak, veseljak. samo u snu, ko mesec bleda i tako ko on nevesela, po svetu bludi. gondola jedna ćutke je skrije u bezdane vode venecije, samu, umornu, razočaranu, na karnevalu. i kad tu njen gitar zazvoni, od pesme što plače i voli, svu vodu, zvona, i maske, tamo, noć toliko zaboli. da ućute i pitaju tiho, kakav je to slaven bio, na rivi dei skjavoni? ti nezaboravljena moja na rodnom polju iznenada ženka, ostaj mi senka, senka. ko redovi zarđalih kosa kukuruz je na suncu zreo. teška si bila, vrela i bosa kao snop žita kad se razgrne. oči ti behu male al crne kao rupice na fruli. kad mi na tebi svaki zaglavak vreo od slasti poče da trne raširila si se, i uzdrhtala, ko zemlja ispod grana trulih. u crnom dugom svilenom plaštu po svetu bludim. i svud gde stignem šapatom budim bolan osmeh, suze i maštu. sviram smrt, al mi gudalo rasipa nehotične zvuke. a zidovi mrtve i oblake što plove blago mi miluju ruke. jednako ćarlija kao dalek vrt tragom mojim senka moja, puna žita i neba vedra, vrela kao jedra nedra tvoja. i dok mi se noću prepliću na ruci gole žene, i zvuci krvavih nakita strašnih, teške svile i listovi prašni, čim pred zoru svane, nebo mi je rosno ko ravne poljane, a mesec se nad njima sja kao srp. krv mi veze vez po duši, strašću me životinja guši, i tka mi u život tlo. zavičaj moj, ravnicu što zre gde pijan raspasan seljak mre, u krvi što je svo dobro, ne zlo. zato mi nebo svo mirno u osmehu izumre. tih mi je plač a grohotan smeh, kad se u zoru probudim prvi ništa mi nije zabran, ni greh. ceo je svet za mene vez pun šara moje krvi. šara bez smisla, broja i reda, tankih ko izoran crv. beskrajan kao nebo nadamnom ne marim šta će sa mnom, pun smeha, smrti, stoke i greha, na meni sudbinom tamnom vez veze moja krv. niko nas neće podeliti više, na dobre i grešne. tajni smo kao grane snežne, a sve što je staro u ljubavi, plače sve tiše. još malo samo, pa ćemo sumorni, sa osmehom tužnim, u strastima ružnim, stati, bolni, bledi, umorni. u bilju, ili nečem drugom, moćnom, nad proplankom jedne šume mlade, naći ćemo opet svoje nade. u mirisnom nebu noćnom. nade svih koji se bolno smeše. i, kad, opet, kao večni cvet, nad telima umornim, nebesa zaplave. i zagrljaj opet bude svet, kao zlato oko svete glave, sa tamjana mirisom sumornim, nećemo znati koji greh to beše, među gresima što ko oblaci plove, što nam ta tela i duše dade divne i nove. ceo nam je dan dug, i dosadan. do večeri, kad se, krišom, sastajemo. poljubac jedan, brz, i negledan, dosta nam je. da se svetu nasmejemo. da odemo u noć, kao da smo krivi. lako, kao tica, koja kratko živi. naš viti korak ne vezuje brak, ni nevini zanos zagrljaja prvih. nego osmeh lak, što cveta u mrak, na usnicama sa dvetri kapi krvi. ruke nam ne drhte, od stara prstenja, nego od žudi, straha i sažaljenja. ah, nije taj strah samo naš uzdah, kad vidimo šumu, kako lako cveta. nego je to plah, isprekidan dah, kojim bi nekud dalje, sa ovog sveta. u slobodu, kud, nad nama, grane jezde. u prah mirisan, kud lipe raspu zvezde. uzeše nam čast, ali svetli slast, nebesna, kao ponos, na našem licu. naša je strast gurnula u propast. laži, zakone, novac, i porodicu. od poniženja nam je klonula glava, al nam se, u telu, proleće spasava. naš tužan osmeh blagosilja greh. žig onih koji ljube, na svetu celom. ceo nam je dan dug i dosadan, i prolazi u ćutanju neveselom. tek uveče, slobodan ko u travi cvet, ja te čekam. na jednoj klupi. razapet. beogradski univerzitet, . oče naš senko sveta seda pogurena na drvenoj ragi. sa loncem razbijenim na glavi i očima punim vetrenjača plavih. oče naš sin je tvoj bedniji od bilja, strasniji nego cvet, nestalniji nego vetar zore, sumorniji nego more, i sam, sasvim sam. oče naš sin tvoj je bolji nego anđeli ali nikom pomoći ne može. ljubi krpe kao zlatnu krunu, a u osmehu krije toliku zabunu koliko je nema u proleću i majci. oče naš ali sin tvoj nema više moći, da se u štalama na putu u noći ičem od smrti nada. da li da pevam profesorima što su kritici vični, što ištu, ištu optimizam, pod papučom, revmatični? ili našim gospođama, što vole božićne priče, što se plaše roda nad nama, i ne trpe da prosjak viče. ili ću velikim patriotama, što govore samo o seljaku, što ne sme mirisat na balegu, nego na mesečinu mlaku? ili ću tamo, gde grde samoubice, i tvrde. da je to pariski uticaj? ne, tom je kraj. na itaki će da se udari u sasvim druge žice. svejedno da li ja ili ko drugi. ovaj prolog bio je napisan, i štampan, uz prvu zbirku pesnikovu, koja je izišla u beogradu, posle prvog svetskog rata, pod naslovom lipika itake. to je bila antologija pesnikove ratne, rodoljubive lirike. izdavač, knjižar cvijanović, međutim, toliko se bio prepao bure koju su te pesme bile izazvale, da je triput odustajao od štampanja. taj prolog je bio neka vrsta literarnog, pa i političkog programa pesnikovog. on se u to doba nadao da će, kod nas, biti neka vrsta našeg frajligrata. te nade se odrekao, kao što će čitalac videti, već u epilogu lipike itake. nisu sve pesnikove pesme iz vremena prvog svetskog rata štampane, a nisu ni sve štampane unete u lipiks itake. međutim, pošto su se, u ono doba, slali rukopisi redakcijama, i štamparijama, pesnik nema više originale. i one koji su bili ostali neodštampani uništio je, pred svoj odlazak u pariz iz beograda, godine . pesme koje su ušle u zbirku lipika itake pesnik je pisao, i štampao, za vreme prvog svetskog rata, sa punim svojim potpisom, u uniformi austrijskog vojnika, i oficira. njegova namera, tim pesmama, bila je tada rodoljubiva, politička, anarhična. intencija, sa štampanjem tih pesama danas, samo je literarna. trojanske i mikenske aluzije u tim stihovima bile su hotimične. pesnik smatra, i danas, odirejs za najveću poemu čovečanstva. sem toga i pobuna vojnika, a sve su revolucije u to vreme bile samo pobune vojnika. za vreme rata, ograničenom broju čitalaca savremenika, u zagrebu, te su pesme ostale samo jedna literarna epizoda. posle rata, u beogradu, one su odjeknule kao bomba. međutim, aktuelne postale su tek u toku ovog prošlog rata, bez ikakvih pesnikovih zasluga. u tome je bila njihova tajanstvena sudbina. naša rodoljubiva poezija posle prvog svetskog rata bila je još, sva, u znaku pompezne, parnasovske poezije. dučića, rakića, bojića, jelića. lipika itake nije bila takva. dotle, zbog toga, pesnik je uživao veliki ugled u društvu. novi pesnik, međutim, oglašen je odmah za lepru, od strane kritičara spprkog književnog glarnika. pesnik je zato prolazio ulicama beograda omrznut, kao arnaut koga teraju iz njegovog fisa. ali je on, i tada, u znak prkosa, nosio na glavi bere baskijsko. ispunio je svoju sudbinu na ulicama beograda. kad bi ova antologija1 obuhvatala samo sentimentalne pesme, ne bi bili potrebni uz nju nikakvi komentari. u antologijama takozvane čiste poezije pesnik treba da ostane sen koja nije vidna. međutim, pošto ova zbirka obuhvata i političke pesme jednog, prošlog, vremena, pesnik je mišljenja da će čitaoca zanimati nešto podataka iz života pesnikovog i nešto komentara o tim prošlim vremenima. dante, igo, hajne, majakovski, da spomenem nekoliko velikih pesnika, još su interesantniji u svojim političkim stihovima ako se zna nešto biografskih podataka o njima. pesnik smatra da to vredi i za političke pesme manjih pesnika. pesnik se zato rešio da čitaocima doda, uz itaks, i nešto komentara. crnjanski, preci pesnika, nalaze se, krajem veka u selu itebeju, u banatu. pesnik zna samo da su tamo došli iz obližnjeg sela crnja. pesnikov otac mislio je, i pričao, da je otuda i ime njihovo, koje su dobili pri seobi iz crnje u itebej. može biti. u svakom slučaju, u itebeju, kod crkve, i sad stoje tri kuće crnjanskih, mojih bliskih rođaka. a uz crkvu nadgrobni spomenici crnjanskih, na primer paroha itebeja, miloša crnjanskog, koji je umro . i drugih. vuk, međutim, kaže da u narodu ima nadimak. crnjan i crnik, a da narod kaže i jovane i crnjane., boško i crnjo.. pa se pitam. ko zna ko smo bili, otkuda došli, kako ime dobili i zašto? sve do moga oca pisali smo ga staroslovenski. cernjanski. znamo, sigurno, da mi se praded zvao. jovan. da mu je brat bio pop, i stric pop, a mlađi brat kaluđer. taj kaluđer, teodosija cernjanski, sahranjen je u manastiru vojlovici, kod pančeva, gde mu se nalazi nadgrobni spomenik, i slika. on je putovao do rusije. taj kaluđer mora da je bio bezbožnik, jer je toliko napadao na kćeri seljaka, da su ga jednom, u vršcu, bacili u nabujali mesić. kalcan se nije udavio. isplivao je. moj ded, pop mita, prešao je iz itebeja u ilanču i oženio se ćerkom sveštenika u ilanči, nenada putnika. taj nenad, moj praded, bio je toliko težak, da su seljaci pritezali levče kad bi se peo u kola. pop mita, moj ded, po ocu, na starim fotografijama liči na nekog seoskog tolstoja. bio je riđ, plah, strog. bio je siromah i orao je i kopao sa seljacima, svojim ilančanima. kad je njegov patrijarh, u revoluciji godine , prešao na stranu beča, protiv mađara, pop mita je komandovao ilančanima, u boju kod ilanče. mađari su bili mobilisali kriminalce iz zatvora segedina, i uniformisali ih, plavim gaćama a kekgatyasok. ilanča je gorela, i kuća popina je gorela. popa su spasli naši kumovi, đuđini, koji su ga bacili u šaraglje i prošli kroz ilanču, sa ljudskim glavama, na vilama. posle revolucije, porodica pop mitina ostala je bez kuće i kućišta. moja baba, jula, othranila je mog oca valjušcima od fpnoga brašna. daleko mi je banat, crna košulja. kaže, negde, jakšić. pop mita je imao tri sina i dve kćeri. njegov najstariji sin, moj stric, joca, bio je ostao hrom u nogu, pa je kupovao i preprodavao žito. njegova kuća, u ilanči, ličila je na neku epizodu iz turgenjeva. njegov srednji sin, laza, učio je škole katoličkih fratara u mađarskoj, a bio je lep, čuven govornik, i umro je rano. u detinjstvu imao sam nekoliko njegovih rukopisa. to me je podsticalo da i ja pišem. moj otac, toma, učio je školu u hodmezoevašarheliju. na fotografijama, on i njegovi drugovi, već brkati, liče na mladiće u romanima laze nančića. toma nije voleo školu, a bio se potukao sa profesorima. bio je čuveni igrač i pevač svog vremena, i kad je napustio školu pošao je u ilanču, peške, i vratio se, kroz žita, pevajući uz tamburu. kad je pop mita ugledao skitnicu, svog sina, hteo je da ga poseče kosom kojom je kosio žito. jedva su ga spasli naši napoličari i moja dobra, mala, nežna, baba jula. sestre moga oca nisu bile srećne. jedna je umrla mlada, a druga je bila nesrećno udata, u zagajce, za bogatog trgovca, munćana. kćeri te moje tetke, ljubice, umrle su mlade. mara, koju je verenik bio izneverio, upropastila se igrankama i sladoledima. to je bila lepa, crnomanjasta devojka i dugo je tražila leka u sanatorijumima merana. dolazila nam je u goste, tužna. umirala je, u vršcu, nedeljama, i ja se sećam kapljica morfijuma koje je uzimala. putnici, porodica moje babe jule, kažu, prema svojim čituljama, da vode poreklo od jelice, sestre todora od stalaća. ona je bila udata za jovana putnika, čiji je sin, gavrilo, bio general u vojsci marije terezije, a mojsije, vladika bačke. za mojsija su putnici verovali da je otrovan, u beču, od strane austrijskog dvora. gavrilo je bio osobenjak i neženja, a mojsije je umro na narodnom poslu. treći sin jovanov, janja, napustio je svo ju veru i bio je posle toga kao mrtav u porodici putnika. u porodici popa nenada, najmlađeg sina jovana putnika, naročito su se ponosili bratancem moje babe, pajom. taj paja putnik bio je u vreme revolucije godine . na vojničkim školama i napustio je akademiju vinernojštata, da bi mogao da se vrati i brani ilanču. on se u tim borbama u vojvodini bio toliko oduševio komandantom srbijanskih dobrovoljaca, stefanom knićaninom, da je sa njim otišao u srbiju i postao oficir u srbiji. komandovao je, na drini, u ratu god. . tada je, za ađutanta, imao sina tog stefana knićanina, koji je bio mladi parizlija i koji se nije slagao sa svojim komandantom. napisao je čitavu knjigu pamfleta protiv paje putnika. paja putnik je umro u beogradu, aprila 2, godine , kao potpukovnik poslednjeg obrenovića. on je pisac prve taktike srbijanske vojske mirli o vojnoj bpigadi i jedne knjige o beogradu, koja se čitala dapsl džiuad. u ministarstvu vojnom ostalo je mnogo njegovih rukopisa. ja se nikad nisam trudio da dobijem uvid u tu hrpu rukopisa. pri kraju života, paja putnik je bio osobenjak, neženja, a mnogo se ljutio na onu granu svoje porodice koja je, u srbiji, od putnika, napravila ime putniković. kad bi na letovanju, u banjama, neko seo na klupu pored ostarelog paje putnika i pokušao sa njim da razgovara, putnik bi zapitao. je li gospodin srbin? onda nemamo šta da razgovaramo. on je bio usvojio, usinio, kao neženja, sina svoje sestre, dušana, i nadao se da će taj mladi oficir sačuvati ime putnika. dušan je bio pitomac čuvene nikolajevske akademije, u petrogradu, i umro je tamo, maja , godine . nada paje putnika nije se ispunila. moj otac toma, prekinuo je tu galeriju popova i oficira. nesvršeni đak, on je nekako doterao do seoskog notara, u selu šurjanu. bio se oženio lepom ćerkom majora belanova ot domogled, ali se odao lovu i kartama. žena mu je umrla mlada. moj brat je iz tog braka. toma je, na školama, postao pretplatnik srpskih listova, a docnije i skupljač pretplate za časopis stpaža, časopis srbijanskih marksista onog vremena. zbog toga je izgubio službu i poslat za pisara u čongrad, u mađarskoj, neku vrstu tadašnjeg činovničkog sibira. toma je, u drugom braku, bio oženjen ćerkom graničarskog oficira, varoškog kapetana pančeva, pante vujića. taj panta je bio čuveni ljubavnik svog vremena i sahranio je tri žene. moj otac se oženio njegovom ćerkom, marinom, preko provodadžija. panta mu je isplatio dugove, a ja sam se iz tog braka rodio, u čongradu kao i geca kon, moj izdavač tek posle pet godina bračnog života mojih roditelja. moj otac, toma, bio je oniska rasta, snažnih, širokih, grudi, brkat, sa kosom lepom, mekom kao svila. u detinjstvu, na selu, sačekivao je povratak stada i pio mleko ovaca iz kabla. otuda, tvrdio je, njegova snaga. bio je čuven igrač, i sa pedeset godina. sa igranki, valjda, bio je sačuvao neku izvanredno lepu vrstu ponašanja. bio je neobično ljubazan i prema nepoznatima. ali je bio plahovit, iznenada. nikad nije tukao mog brata, ali ga je jednom, u ljutini, tresnuo tako o zid, da ga mal ne ubi. kad bi moju mater, i mene, leti, pratio u banju, mehadiju, trčkao bi iz vagona, po vodu, pred planinskim tunelima, samo da bi nam doneo čašu hladne vode, sa izvora. bilo je nečeg španskog u preteranoj učtivosti tog čoveka. moj otac je, dok je bio, na školama, mnogo čitao. ja sam ga, međutim, upoznao, kad više tako reći, ništa nije čitao, sem političkih listova zartava i bpanik. kad je umro, ostavio mi je i veliki, drveni, sanduk pun knjiga, ali i godišta zartave i stpaže. ja i sad pamtim, kako sam, u ilanči, pri školskom raspustu, čitao uvodne članke svetozara miletića, prepisku svetozara markovića i ratni dnevnik pere todorovića, sa šumatovca. ta literatura, ostavila je u meni duboka traga. moj otac me je kljukao istorijom vojvođana, privilegijama našeg naroda, statutima, pričama o našim, političkim, pravima. moja mati, marina, bila je devojka krupnih očiju, kose do kolena, i kad je bila seda. mati joj beše rano umrla, a otac tako strog, da je u zgradi varoške kuće u pančevu, koja i sad stoji, morala da pere kamenite stepenice, pred stanom varoškog kapetana. i zimi. na kolenima. bila je to velika paćenica celog života i umrla je pre nego što sam mogao da stignem iz inostranstva. pošto je njen otac bio i neka vrsta cenzora pančeva, ona je, u mladosti, imala svoju stolicu prvog reda, prilikom gostovanja novosadskog pozorišta, u pančevu, kod tpsbaha. znala je mnogo drama, i mnogo stihova. kad su je udali za mog oca, moj otac je bio toliko pun dugova, i toliko osiromašio, da nisu imali ni toliko novaca koliko je onda stajala jedna kolevka. mati me je povijala u jednom koritu u kom je hleb mesila. ako je čitalac čitao frojda i junga, imaće, kad moje knjige čita, mnogo, svakojakih asocijacija. što se mene tiče, protivno onom što se kod nas misli, meni nimalo nije stalo ni do te prošlosti, ni kakvog sam porekla. ja sam uvek bio sam sebi predak. crnjanski u temišvar je, u moje vreme , bio varoš raskošna, moderna, sa širokim avenijama, velikim parkovima, veslačkim klubovima, na vodama, ali i industrijskim predgrađima. imao je ogromna egzercirišta i groblja. imao je nadimak mali beh. u srcu varoši bio je barokni centar grada, sa velikom, katoličkom, katedralom, čuvenom sa koncerata baha, sa manastirima katoličkih fratara, među kojima je jedan, pijarista, bio moja škola. prekoputa katoličke katedrale, bila je srpska saborna crkva, sa dvorom vladike, od mramora, i mala škola mog srpskog učitelja berića, kod koga sam učio četiri osnovna razreda. naša crkva bila je čuvena po ikonostasu danila. porta je bila bašta, sa pljuskom jasmina, i lipa. nasred temišvara, svake nedelje, kad je vreme lepo, svirala je vojna muzika, na trgu, opkoljenom terasama restorana i slastičara. svet se tu šetao, kao što se u italiji šeta. pred slastičarom, tu, stajala je, obično, grupa salonskih lafova i oficira, pa i grupa pravoslavnih kaluđera, pod kamilavkama. među njima, pored sinđela zupkovića, docnijeg budimskog vladike, vrlo lepog muškarca, pored arhimandrita došena, gromkog glasa, padao je u oči naročito vladika lukijan bogdanović, docniji patrijarh, koji je bio romantična lepota, veliki zavodnik žena, a završio samoubistvom, u gaštajnu, zbog sifilisa. na tom trgu, najlepši četvoropreg terala je žena baruna rajačića, koji je, docnije, za vreme rata, iako je to neverovatno, u mađarskom parlamentu, pozdravio oktobarsku revoluciju. njegova žena, okretala je četvoropreg, kao da je lepeza. koncerat je obično počinjao uvertirom. nopma. ja sam prvo učio osnovnu školu berića koji nam je govorio i o našim privilegijama i statutima. kad sam kod njega stanovao, okupljao je svoju decu, uveče, da nam priča. da nam predstavlja. bio je to veliki poznavalac svetskih romana, a velikog, glumačkog, talenta. za mene je on, u sećanju, oličenje žana valžana. bio je šef opozicije u crkvenoj opštini i ekspert za naša narodna i crkvena prava. kad je, u austrijskoj artiljeriji, kod verdena, za vreme prvog svetskog rata, njegovom sinu amputirana ruka i kad je, u isto vreme, i srbija propala, berić se bacio sa velike visine trećeg sprata, glavačke, na kamenito dvorište. među mojim poznanicima, to je bio najbolji poznavalac literature. gimnaziju sam učio kod katoličkih fratara, pijarista, ali taj red nije bio red mračnjaka, nego masona. kod vih je proslava mađarskog narodnog praznika martovske ide počinjala horom. hor je pevao mapreljezs. pijariste su izdavale dva literarna časopisa. jedan na mađarskom, koji se zvao naca zartava zaszlonk i jedan na latinskom, koji se zvao omladina juventus. prvi je imao katoličke tendencije i raspravljao o ustavu srbije i krunisanju petra i, a donosio i karikaturu princa đorđa kako abdicira. kako japanci, u ratu, dele cigarete ranjenim rusima. i kako se mi srbi, zbog lažnih privilegija, borimo protiv rakocija. ja sam o našim privilegijama imao mnogo diskusije, sa mojim profesorima. pomenutom časopisu, na latinskom, poslao sam jednu prozu o ubistvu julija cezara, i neke stihove, u alkejskim strofama. kad sam imao petnaest godina štampao sam u dečjem listu golsb, koji je izlazio u somboru, jednu pesmu, pod naslovom ssdba. u toj pesmi, u prvoj strofi, polazi na pučinu jedna lađa. u drugoj strofi diže se bura. u trećoj plove na pučini samo olupine broda. danas mi se čini da bi to bilo dosta. do smrti svoga oca, do petog razreda gimnazije, bio sam osrednji đak. onda se reših da ubuduće budem među prvima, bio sam među prvima. temišvar je tada naglo rastao i karuce su u njemu trčale na gumenim točkovima, a bilo je među njima, već, i prvih auta. žene su se u toj varoši oblačile po poslednjoj modi iz pariza, uvezenoj preko beča, a nad velikim ženskim šeširima, imali smo i preletanje prvog aeroplana. pozorište je, na mađarskom, bilo u znaku anrija bernstena, a srpsko u znaku balkanrke fapife, od nikole i, gnjavatora. imali smo i posetu američkog cirkusa barnuma. moj otac je, godinu dana pre toga, bio otišao na selo, u ilanču. dotle me je čekao, pred pozorištem, i kad sneg pada. sa melonom na glavi, i batinom od višnjevog drveta, on me je po zimskoj noći vodio kući, ispitujući me o dramama. cenio je moja literarna pregnuća. kad su ga izabrali za potpredsednika crkvene opštine, pokazao mi je svoj govor i pitao me kako mi se dopada. ja sam ceo taj govor preradio i on ga je pročitao na svečanoj sednici. veli, mojoj materi. bolje piše od mene mića. kad sam se razboleo od šarlaha, doneo mi je srpski prevod rata i mipa ili mađarski prevod i ja sam taj roman pročitao za dan i noć, iako je moja mati tvrdila da zbog toga može da nastupi slepoća. kad je moj otac došao, godine , sa sela, da se operiše u temišvaru, i, kad je odustao od toga, rekao mi je da zna da će umreti, ali da to treba da krijem od svoje matere. da ona ne dozna. veli, neće da je uznemirava. treba umeti umreti. izvinjavao se i meni što mi brige stvara, sad, kad sam počeo da učim grčki. veli, to je teško, zna. savetovao mi je da učim, dobro, i da se lepo ponašam prema materi. otišao je iz temišvara, mirno, i nikad ga više nisam video. vratio se u ilanču i bio, još, u svatovima, dane crnjanski, u itebeju, gde je igrao i preskakao vatre, sa mladićima i devojkama. u ilanči je posle toga posetio pčelara, koji je vršio i zanat kovača i tesara mrtvačkih sanduka. moj otac je izabrao sebi sanduk, kuckajući ga, štapom od višnjevog drveta. naručio je za moju mater meda. umro je idućeg dana. nije dozvolio da me pozovu iz temišvara, sa škola. moja se mati, udovica, vratila docnije opet u temišvar i stanovala u zgradi opštine. prozori našeg stana gledali su u portu. ja sam tada, do takozvanog ispita zrelosti, živeo, sa materom, u temišvaru, kao što su, u ono vreme, živela varoška deca. moj krug je bio krug mojih, katoličkih, drugova, plemića i njihovih namirisanih sestara, sa kojima sam uzimao časove francuskog jezika. nije u tome bilo nikakvog snobizma. to je, u ono vreme, bilo uobičajeno uzimanje časova, posle podne. uzimao sam i časove engleskog jezika, kod jednog profesora kome je voz bio odsekao noge, pa se dao na davaše časova. takav mu je bio i engleski. ali nije bilo tačno ono što se pričalo kad sam, , prevodio šekspirove sonete da ne znam engleski baš ništa. učio sam i slikarstvo, privatno, kod jednog profesora. moja slika uljana, jedna mptvahka lsbanja, bila je na izložbi škola. od mojih drugova ostala su mi samo imena. kalinfalvi jurka ćula, kapdebo elemer, đika. gde su, i da li su živi, ne znam. prvi mi se poslednji put javio pre prvog svetskog rata, sa eksportne akademije u kelnu, a čuo sam da je bio negde u indoneziji, posle rata, trener konja. njegov otac imao je kompletno mađarsko i englesko izdanje šekspira. međutim, nije tačno da ja imam uspomene jednog snoba. živeo sam ja, u temišvaru, i među tadanjim proleterima. prvo sam igrao u reprezentaciji škola, zatim u klubu gimnastičara temišvara , a najzad, počev od sedmog razreda, u klubu železničara, metalaca kinizsi. to je bio profesionalni klub fudbalera i moj najbolji drug u njemu bio je metalac sidon. ja sam u njegovom društvu upoznao i jezik, i kuću, i porodični život radnika. kad bismo putovali na utakmice, sidon me je smeštao u mrežu za prtljag iznad sedišta. probudio me je jednom o ponoći da mi pročita novine o potapanju broda titanika. u ono vreme to se smatralo kao fantastična katastrofa. još je više neočekivano da sam ja, tada, ne samo živeo među proleterima, metalcima, nego da sam pored sidona, upoznao i literaturu socijalizma. pa ne samo to, nego učestvovao i pri demonstraciji socijalista u pozorištu prilikom predstave bernstenovog lopova. policija nas je saslušavala. ali, pored tog temišvara, mađarskih plemića, proletera i metalaca, postojao je i jedan drugi temišvar, kome je moja porodica i dušom i telom pripadala, tada. to je bio temišvar srba, ostataka, varoš stara, umiruća, fanatična, verska. dijaspora, kao i temišvar jevreja. taj temišvar bio je srastao sa temišvarem tuđina, kao dva sijamska blizanca, ali okrenuta leđima. u tom temišvaru branila se svaka srpska kuća, kao barikada. a na svoj način, nije ta borba bila ni bez socijalnih dodataka i uzroka. u svakom slučaju, u ono doba, sva je srpska sirotinja bila za odbranu naših prava, naših statuta, naših privilegija. a renegata je bilo samo među imućnima. ubi bene, ibi patria. moj temišvar bio je neka vrsta elzasa i lorena, ludila, kao u knjigama pompijera baresa. u tom temišvaru, o prazniku duhova, na primer, svi smo išli u crkvu, koja je bila zastrta travom i imala miris pokošenih polja. pleli su se venci, klečeći, a ti venci stavljali su se iznad vrata, kao neki znak zaverenika. o prazniku uskrsa, temišvarom je obilazila, o ponoći, litija. kao neka noćna straža rembranta, temišvarci su nosili crkveno nebo, sa svećama, na rukama senatora, fiškala, zelenaša, zanatlija, kalfi, trgovaca i šegrta sve sam mali đuka. nasred crkve, na veliki petak, imali smo grob hrista, u cveću, a čuvala ga je straža vojnika domaće regimente temišvara, dvaderet i devete, sastavljene u od srba. za vreme najsvečanijeg trenutka službe, pri iznošenju plaštanice, u crkvu bi upadao narednik, sa dva vojnika, pod klobukom, u cokulama, da smeni stražu. udarili bi o patos đonovima. stvar je bila glupava, ali se temišvarcima činila toržestvena. o ponoći, kad bi litija obilazila, pred crkvom je bio postrojen bataljon da parada bude što veća. taj bi bataljon završavao litiju plotsnom. prvo bi zajecao slabi tenor vladike letića, kao iz pustinje vapijućega. posle bi zagrmeo strašni basbariton arhimandrita došena. zatim bi se začula, kroz noć, komanda majora dragojlova, koji je okretao bataljon, kao da je lepeza. njegova sablja bi sevnula kao munja i vazduh bi, posle plotuna, zamirisao od baruta. mi smo, deca, gledali da se dokopamo praznih čaura. taj elegantni oficir završio je kao general pavelića. pred njegovim prvim vodom paradirao je tada oberlajtnant mušicki, čvrst i crn, sa malim brčićima, uvek malo nasmejan. uštogljen. on je završio kao general, nedića. završio je pred puščanim cevima. lunačarski je, jednom, pričao kako je teško iskoreniti poštovanje starih ikona. a gorki je branio mirskog, da nije kriv što je potomak knezova. ja sam u tom temišvaru pisao pesme, od detinjstva. to su bile, uglavnom, nesvesne imitacije velikih pesnika, i naših rodoljubivih pesnika. tandara, mandara. pred odlazak iz temišvara, u leto , bio sam napravio jednu zbirku od tih pesama i poslao sam je uredniku boranrke vile, kašikoviću. on ih je u pismu mnogo hvalio, ali se i ljutio što su sentimentalne. štampao je jedns u pohetks bece rjaj. ortale mi nikad nije vpatio. pod uticajem meterlinka i rostana, napisao sam bio i jednu dramu, koju sam poslao narodnom pozorištu u beogradu. posle nekoliko meseci dobio sam odgovor, kratak, okruglo, na ćoše. drama je bila u stihovima kao i la princesse lointaine a zvala se ppokleti knjaz. sadržaj je bio takozvano pravo prve noći ius primae noctis. nimalo mi toga nije žao. to leto poslao sam svome bratu i jedan roman za bpankovo kolo, časopis koji je izlazio u sremskim karlovcima. moj brat je rukopis, iz novog sada, lično nosio uredniku, koji je to mnogo hvalio i, za štampu godine spremao, ali nije štampao. ni sa tim rukopisom ne znam šta je posle bilo. rukopisi se ne vraćaju. kopije nikad nisam imao. u poeziji, mene, i moje drugove, najviše je oduševljavala, u to doba, antologija koju je bogdan popović sastavio. ja se, iz te antologije, sećam pesme spomen na rsvapfa i smatram tu pesmu, i sad još, za najlepšu pesmu veka. moj drug, u temišvaru, dušan tanazević, nosio je tu antologiju sa sobom i u ratu. on je sa tom knjižicom i poginuo. iz pomenutog časopisa i spprkog književnog glarnika, koji je do nas u temišvaru, i preko granice, redovno stizao, sad se sećam još samo dva pesnika. jedan je bio korolija, topao, koji je kao jadran šumeo, a drugi, mitrinović, koji je u stihu mirlio. na proslavi dositeja, u čakovu, prvi i poslednji put, sreo sam i skerlića, koga je svet tada jako poštovao, bio sam sa njim u istom vozu, u istom kupeu. bio je u svečanom, crnom odelu. meni je, sa svojim brcima, ličio na žandarma.  u ona vremena, buržujska deca, posle ispita takozvane zrelosti, birala su zanimanja. razmažen, jedinac, ja sam izabrao zanimanje slikara i hteo sam da idem, i učim slikarstvo, u minhen, ili rim. bio sam tipični smetenjak svog vremena. moja mati, međutim, imala je bogatog brata u beču, koji je zahtevao da odmah dođem kod njega i učim eksportnu akademiju. on je, iz beča, snabdevao bosnu, dalmaciju, crnu goru i albaniju štofovima. spremao me je za svog naslednika. on je tražio da već tog leta dođem kod njega. da bih pobegao od ujaka, ja sam to leto otišao na more, u opatiju koja se tada zvala abacija a u kojoj su bile čuvene utakmice mačevalaca. ja sam, u temišvaru, ludovao za mačevanjem, i uzimao časove mačevanja, kod jednog profesora perčič koji je bio šampion profesora. iako nisam visokog stasa, ni dugih ruku, on je jednom rekao da ću pobeđivati na utakmicama, jer, sa floretom u ruci, imam brzinu ludaka. sad mi se to čini jako glupava, ali sam se u ono vreme, od te pohvale, nadimao, kao žaba. došavši na rijeku, koja se onda zvala fijume, i koja je tada bila puna talijanaša, ja sam pokušao da uđem u akademiju ratne mornarice, a kad nisam uspeo, i kad sam čuo da se i na rijeci te godine prvi put otvara jedna eksportna akademija, upisao sam se u nju. ne pitajući ujaka. ujka vasa prekinuo je posle toga da pomaže moju mater, koja je bila ostala udovica i preselila se natrag u ilanču. da ostanem na rijeci, bio je razlog i to što sam u gimnastičkoj sali, ispod sahat kule, upoznao majstora učitelja mačevanja, koji je bio visok dva metra, imao duge ruke i vikao. battuta. battuta, kao neko oličenje nečastivoga. on nas je, sve, nabadao na floret, kao da je floret čačkalica, a mi njemu nismo mogli ništa, ama baš ništa. to, da postoji čovek koji mene nabada kao leptira, a da mu ja, sa mačem u ruci, ipak, ne mogu ništa, ama baš ništa, meni se činilo kao fantazmagorija, čarobna. ja sam zato ostao na rijeci. moja sirota mati odobrila je to, jer je ta akademija obećavala zaposlenje svojim učenicima. slala ih je čak i u azijska pristaništa. akademija eksportna, tada, nalazila se na brdu u ulici pronalazača kompasa via flavio gioia. sa njenih prozora, u plavetnilu mora, i katkad i u belini snega, videla se lepo planina učka. kao kroz suze, u sećanju mom, vidi se i sada. studenti te akademije nosili su civilno odelo, ali belu, mornaričku kapu i bili su omiljeni na igrankama. meni su se naročito svidele dve sestre, koje su stanovale prekoputa akademije, a bile lepe, i snažne, kao dva atleta. one su se zvale. cernjajski. pošto me je mati izdržavala i nikad dotle nisam zarađivao hleb, ja sam se naselio, na rijeci, u pristaništu, iznad riblje pijace, u skupom pansionu jedne hrvatske grofice. bila je to čudna, i nesrećna, žena. imala je nezakonito dete, od jednog ženskog lekara, a docnije se otrovala. imao sam, u tom pansionu, čudne komšije, i u sobi sa desna, i u sobi sa leva. sused mi je bio sa leva grof hojos, sekretar guvernera, a sa desna barun vranicani, velemožni činovnik lučkog poglavarstva. grof hojos je bio neka vrsta dečaka, sa kosom kao slama, koji je dolazio u moju sobu i molio da mu se veže mašna. bio je mešavina lepo vaspitanog mondena i stidljivog mladoženje. vranicani je bio čovek ogroman, ogromnih stopala, sa licem rimskih imperatora i crnim, tužnim, očima, klovnova. on je dolazio pijan kući, ujutru, kad bih ja odlazio na predavanja, pozdravio me učtivo, ali držao čitave tirade protiv srbije i srpskog kralja. bio je dobar poznavalac svih jadranskih luka i pričao je osobito lepo o hrvatskim krajevima i familijama. bilo je uživanje slušati ga. govorio je kao da deklamuje stihove krste frankopana. kad bi otvorio vrata, proderao bi se. andžela. andžela je bila naša, vrlo lepa, sobarica, i njen je zadatak bio da baruna, napitog, spusti u kadu kupatila. barun bi tamo pevao dok ga san ne savlada. hojos je zbog njega crveneo od stida. taj ogromni debeljko, predskazivao je pobunu austrijskih mornara, u vreme balkanskih ratova. ja sam, pored njega, video ukrcavanje mornara, iz javnih kuća rijeke, kad je bila naređena uzbuna, prilikom nekog incidenta u solunu, sa jednom austrijskom krstaricom. mornare su, sa pristaništa, prosto bacali u motorne čamce, tako da sam mislio da će pokrhati i ruke i noge. vranicani je tvrdio da im ništa neće biti i da će sve to zaboraviti, kad se ispavaju. srbijanska konjica bila je tada izbila, u drač, na jadranu, pa su se te trupe snabdevale iz soluna, grčkim brodovima. turska krstarica hamidijeh lovila je te transporte po morima i gonila ih je sve do kvarnera. neki su se brodovi spasli u luku rijeke i na njima je bilo i srbijanskih vojnika i oficira. patriote na rijeci okupljali su se, u to vreme, u kući doktora pahani, kod koga je dolazio i meštrović, ali je mnogo lepši bio doček tih vojnika pred kafanom kontinental, uz svirku cigana iz šapca. tu se do zore orila pesma oj, jablane, širi grane.. vranicani se ljutio što sam toliko oduševljen balkanskim ratovima, ali oduševljeni su bili, sa mnom, i radnici, i nosači, i ribari u pristaništu i duž primorja. svi smo se nadali boljem, socijalnom položaju među narodima, posle tih pobeda. vranicani je u tim vojnicima i oficirima video samo vojnike i oficire jednog kralja, opančara. taj ogromni debeljko, sa glavom bibulusa, imao je staru majku, u novom. odlazio je da provede nedelju kod nje, a ona ga je terala u crkvu, da prisustvuje misi, pa ga je terala i da uzme svetu pričest. da bi učinio po volji toj staroj ženi, barun se pričešćivao. kad je posle pričao šta je sve priznao svećeniku prilikom ispovesti, hojos bi se zacenio i zagrcnuo. barun je dočekivao badnje veče i novu godinu u riječkom orfeumu. skidao je igračice do gole kože i sipao u njih šampanjac. veli, tako treba dočekati rođenje hristovo. iako nije trpeo srbe, vranicani je mene trpeo. valjda zato što sam voleo da mi priča o hrvatskoj i zagorju, o novom i senju. iako taj melanholični brav ne bi bio u stanju da, zbog debljine, učestvuje u mačevanju, ja sam od njega naučio lepu reč petra zrinjskog, koju sam, posle, kao uzrečicu, i filosofiju, ponavljao. ako ti je rablja kpatka ppirtspi kopak bliže. moja mati imala je na rijeci rođaku, iz pančeva, koja je bila udata za jednog trgovca na rijeci mihailo vuja. međutim, svet na rijeci upoznao sam, naročito, u društvu svoga druga na akademiji, zubranića, sina jednog pekara. taj zubranić, čist hrvat sa ostrva krka, iz baške, bio se toliko oduševio u ono vreme za italiju, da je u rupici kaputa nosio savojsku zvezdu. međutim, bio je dobar drug i ja sam zavoleo njegovu kuću, i na rijeci, i na krku. na rijeci, on je imao roman sa jednom lepom devojkom, o kojoj ću reći samo toliko da se zvala đulija. pored nje upoznao sam radničku rijeku. zatim se bio verio a posle i oženio i rastao sa malom vio, ćerkom predsednika opštine. pored nje, upoznao sam fijumane, kao talijanske romane. zubranić je imao lepu sestru i ona mi je čitala kardučija, i leopardija, u originalu. pomoću njenom i njegovom govorio sam, posle, talijanski, kao da sam rođen u tom pristaništu. posećivao sam i rodno mesto zubranića, u baški, njihovu staru, od kamena, kuću, i baščansku ploču. jedrili smo u senjskom kanalu. a pod ostrvom prvićem, jednog dana mal se nisam udavio. zubranić je posle prešao na hrvatsku stranu, ali ne znam šta je sa njim bilo. on me je, pre nego što ću živeti u rimu, naterao da čitam talijansku literaturu. na igrankama, zimi, u pozorištu na rijeci, upoznao sam čitav niz đulija ada, marija, i igrao sam sa njima i fioretto, na kafanskom stolu. odlazili smo i u trst, i bio sam, i u veneciji, na karnevalu. za vreme karnevala, na rijeci, oblačio sam i ja masku, a sestra zubranićeva oblačila me je u žensko odelo. takav sam ulazio u kuću tih raznih mladih devojaka, i u njihovo društvo, i one nisu ni sanjale koga imaju u društvu. samo me je romilda morpurgo poznala, i u dominu. živeo sam ja, na rijeci, veselo. međutim, nisam ja ni na rijeci živeo samo sa barunima i grofovima, koji su ličili na nakaradu. niti sam živeo samo veselo. živeo sam i ja na rijeci, neko vreme, i među proleterima, i gorko. moj ujak je, u proleće , bio uspeo da nagovori moju majku da mi obustavi svaku novčanu pošiljku i da me natera da idem u beč, ujaku, na eksportnu akademiju. ostao sam tako bez novca i upoznao život u nadzemaljskoj atmosferi gladi, kao u nekom hamsunovom romanu. ja sam u to doba bio igrač kluba viktorija, na sušaku, pa sam se preselio iz pansiona pomenute grofice, u jednu sobicu garderobera u tom klubu. hranio sam se od onog što sam, od navijača tog kluba, dobijao. sa svojih prozora, na bulevaru, video sam omišalj, u morskom plavetnilu, čije kuće vise, sa stena, kao španska sela. ja sam zaboravio mnoga imena igrača, ali sam zapamtio prestinija i grandiće, a najviše našeg levog beka, branu, koji me ja pomagao i koji je upražnjavao veliku majstoriju, cipelarstva. kad sam, posle mnogo godina, u londonu, i ja sa cipelarima živeo, često sam na tog svog druga mislio. nisam ja upoznao samo familiju vio. igrao sam ja, pod rascvetanim voćkama sela drage, i sa kćerima i sestrama radnika, i nije mi bilo loše, nimalo. upoznao sam svet u primorju i osećam se, kao kod svoje kuće, tamo, sad, u sećanju. taj svet i ti igrači imali su vrlo jednostavnu politiku. talijanaši na rijeci nisu dozvoljavali na rijeci hrvatsku zastavu i nisu hteli da je dozvole ni kad se igraju internacionalne utakmice, na kantridi. viktorija je pokušavala da pređe preko mosta na rijeku, noseći hrvatsku zastavu. dolazilo je do tuča na mostu. ja se sećam jednog našeg centarhalfa, narednika austrijske ratne mornarice, čije sam ime zaboravio, ali čiji gorostasni stas nisam zaboravio, kako udara držaljem, kao tale u narodnoj pesmi, i brani svoju zastavu. i ja sam se tukao za ts zastavu. ovu pesmu, u južnom dijalektu, napisao sam, kad su stigle prve vesti o pobuni mornara austrijske ratne mornarice. među pobunjenicima nije bilo samo slavena, bilo je revolucionara svih naroda u austriji, ali je shvatljivo što sam se ja pri tome, poetski, setio senja i neretljana. iako sam ja, na rijeci, čitao, uglavnom, samo talijanske knjige, čitao sam, sa uživanjem, i jednog našeg prozaistu, lastavicu, koji je rano umro. među hrvatskim pesnicima tog vremena najviše sam voleo marina sabića, koga sam, posle nekoliko godina, upoznao u kući svećenika, na ostrvu visu. bio je zaboravljen i skoro sasvim oslepeo. sudbina pesnika nije veselje, kod nas, ni na jadranu. ja sam napustio tog proleća tu akademiju na rijeci, zbog jednog, komičnog, zamešateljstva oko jednog dvoboja. a još više zato što nisam mogao, iako sam neke predmete pomorsko pravo, pomorsku geografiju dobro polagao, da položim stenografiju i daktilografiju. skitao sam se posle toga, do septembra, po jadranu, a zatim sam otišao materi, u ilanču. međutim, godinama, ja sam se stalno vraćao i tuda prolazio i imam mnoga ljudska bića tamo, koja sam poznavao i voleo. kao i rastko petrović, deroko, dedinac, i ja sam ostao veran moru. ne samo u slabim stihovima i na jeziku. kada su radnici, iz kancelarije šefa policije na sušaku, ujčića, prenosili bombe, u nedrima svojim, u istru, i ja sam bio tamo. kad je dopisnik vehepnje tpibsne, iz zagreba, pretučen, na rijeci, u teatru, na jednom zboru ardita, tako da je prevezen u bolnicu, i ja sam bio tamo. mene je spaslo samo to što sam mađarski govorio, ali da su me pretresli i našli u mene dinare, bili bi me prepoznali i ne bih bio izišao čitav. šta hoću time da kažem? hoću da kažem da je ljubav prema moru isto tako moguća kao mogućnost da čovek voli, beskrajno, jednu ženu. i da je glupavo što je o meni jedan hrvatski književnik rekao, da banaćanin ne može osetiti lepotu jadrana, ili razumeti toskanu. pri svom povratku iz pariza, godine . u leto, stanovao sam kod miličića na hvaru, u njegovoj ribarskoj kući, u lučišću. sa nama je bio i petar dobrović. jednog dana da bismo čitali hektorovića, na moru pošli smo sa hvara na vis, u čamcu jednog mladog inženjera sa brača. u podne sunce je bilo pripeklo, a vetar pao. veslali smo i petar nije vukao. iskoristio je ono malo senke što je savijeno jedro davalo. pobesneo sam i mal ga nisam, nožem, udario. stigli smo, u svađi, pred luku na visu. međutim, bura je tada već bila tako jaka, talasi toliki, da nismo uspeli, do ponoći, da u luku uđemo. sa stena, na obali, odjekivao je glas onih koji su nam dovikivali. brode, drž desno. da je došlo do najgoreg, sibe bi, možda, kažem možda, isplivao. petar, ne. ja, sasvim sigurno, ne. ribanju lutajući po primorju ja sam, svako veče, gledao kako ribarske barke izlaze u lov. njihovo je vreme noć, kad se svici jave i mesečina razlije po ogledalu mora. tada se, kao bludeći plamenovi pojave i svetiljke čamaca, pa lagano kruže i obilaze dubine, iz kojih nagrnu ribe u mreže. na veće daljine, u dublje more, u mirne uvale ostrva, izlaze veće barke. one love u vodama daljim od obala. one bliže zadržane su za stanovništvo i mali lov. čekao sam, noć sa punim mesecom, pa da otplovim do senja, gde se, u kanalu morlaka, osobito lepo lovi. istina, do naših obala dolazili su tada i talijanski ribari, naročito oni iz kjođe i ribari čak iz okoline ankone, koji na jedrima svojih barki imaju znak i znamen bela konja. ali uglavnom ipak je to bio naš svet, ribar odvajkada, istarski, hrvatski, koji lovi noću sve do dalmatinskih obala i ostrva. na svoju ruku, ili razdeljen po zadrugama, koje posle dele ribu. na jednoj staroj barci vozim se dakle do brodogradilišta ribarskih čamaca u žurkovu. to je mala kamenita uvala, sa kafanom, jednim finansom, sa lupom dasaka i struganjem borovine, ispod stena, na kopnu, i pod jednim šumarkom. život, žene, ljubavi i patnje, tu su kao u romanima hamsuna, norveškog književnika. na svima prozorima bele zavese i drveni kapci, isprepucani od zimskih, beskrajnih kiša i oluja. mali brodovi, postavljeni na ogromne panjeve i grede, sa kojih curi katran, krpe se tu, i zakucavaju. iznad njih, u zelenilu, vidi se selo. život je tu strašan. da bi se dobilo malo zemlje, treba mesecima vaditi kamen iz zemlje, koja je crvena i puna kamenja, među kojim je, nekada, rodila loza. svet ovde ništa ne zna, sem tužakanja. izgleda kao da lelek prelazi sa oca na sina. slušao sam ih kako pevaju. kao da jauču. u podne, kad je more kao ugrejano ulje, dolazi barka da otplovimo do novog. to je obična, teška barka, bedna naizgled, opremljena za težak rad. pod krmom je zazidan običan motor, što se loži petrolejem. taj motor neprestano lupa i njegovo lupanje se čuje po vodi, na milje daleko. sva je barka masna i strašna i zaudara od ribe. u kućici motora svakojaki plamenovi. samo bog zna kako to funkcioniše. dimnjak motora je pravi sulundar, kao od šporeta. onaj koji očekuje tvrdu, snažnu barku engleskih i nemačkih ribara, njihove kožne i gumene čizme, do kolena, razočaraće se. ribari u crnoj maji, sa kapetanom blaževićem. ljudi, koji su plovili oko pola sveta. a nikad dalje od sata hoda u zemlji ovde bili nisu. čučeći na četvorougaonim sanducima za ribu, izgledaju kao ugljari, crni od dima petroleja, a ne kao neki heroji talasa i bura. njihovi likovi su komponovani sa isprepucanim jarbolima i isprepletanim užetima i odaju tupu patnju i sirotinju. njihov govor se sastojao od besprekidnog jaukanja, tužakanja, pričanja povoljnih novosti i obećanja. saopštavajući jednako jedno drugome cene hleba, šećera, rada, oni su jednako dodavali ponešto novog, dobrog. povoljnu mogućnost za zaradu, selidbu u ameriku, i dizali glave i pitali. ki govori, ča govori? znali su unapred da će do smrti, i oni i njihova deca i njihove pogrbljene žene, jesti polentu. prolazimo jednako kraj stenovitih i golih uvala, pod kršom povilja, gde ima tunolov. velike merdevine, kao ogromni komarci kraj vode, čekaju nad morem. u njima po jedan ribar nedeljama gleda u vodu da javi dolazak tunine. u pristaništu novog, tovarilo se drvo, dok su spremali mreže. drvo se tovarilo strašno primitivno, sa golim telom i pogrbljenim rtenjačama, ropski. večan bol i večna patnja na ovim sivim, kamenitim obalama. u vrhu broda, pokriveno krpama, jedno malo pseto. iz dubine broda viri par nogu, odevenih u nove, žute cipele, amerikanskog vrha, sa gumenim potpeticama. dve ruke koje čitaju borbu. u toj drvenoj rupi, sličnoj mrtvačkom sanduku, gde se spava, hleb i vino i krevet od dasaka. jedan crveni, radnički jastuk. sirotinja svud ista. jedno ogledalce i brijač na jednoj dasci, ničeg ribarskog. na palubi okreću čekrk i daju znake rukom drugoj barci. u lov idu barke sve dve i dve, a između sebe vuku mrežu po dnu mora. čekrci škripe, dižemo sidro. izlazak iz novog bio je vedar i plav, pri zalasku sunca. novi, sa svojom plažom i svirkom vojne muzike, sa belim odećama žena, kao malim jedrima, ostao je u senci brda. vetar još nije bio legao, a huka motora nosila nas je sve dalje u plavetnilo mora, stena, ostrva i oblaka. na krmi se lagano okreće točak. brod pred nama izišao je pre nas i sad savija, ostaviv za sobom uzburkani, penušavi trag talasa. zelene, plave, rumene svile u vodi trepere sve do neba i teških surih brda iza nas. početak je lova vrlo lep, dva broda kao da igraju, drže se parno i izvode krugove, dok polako dreše i počinju spuštati mrežu, iza svojih krma. poda mnom jednako vidim sobu i četiri daščana kreveta u mraku, otkuda dopire smrad. jedne izderane cipele ostavljene na stolu. eto, i to je svojina. na dasci na zidu tri kašike, lepo, u redu, zadenute. dva prstena od gvožđa. u njima smrdljive lampe na petrolej, to je domaće ognjište. nekoliko paradajza i krompira i flaše, koje se naročito štede. jedan tiganj i čanak, opet na jednim odrpanim čakširama. silazim, a dočekuje me i tu ribar. njegove razroke oči pokušavaju da me gostoljubivo prime, mada mu je život mrzak. nedeljama ne vide svoje žene. lampe ih muče, neće da gore. dovode ih do škrguta zuba. on mi nudi mesta na svojoj postelji. gore se dotle igra brodova smirila. naš par je bacio mrežu i sad je i mi spuštamo. dugi pajvani trče sa rebara naše barke u dubinu morsku. mreža se čini ogromna, a spušta se na dno mora, jer je riba dole, u tišini. motori obeju lađa hukte po istom taktu. pogrešiti u tome znači izvrnuti mrežu i lov. pred nama se posle mrači i motor stoji. mreža mu se vuče po vodi, kao dugačka kosa. mi se vrtimo oko nje i kružimo. sunce je tek bilo zašlo i voda zarumenela. meseca još nije bilo, ali je noć padala u vodu brzo. brda su tavnela. novi je sve više bledeo, a stene i pučina bili sve tamnije ljubičasti. dok su mi tumačili kakva je mreža i kako se vuče na dnu mora, kako se riba stiska u njoj, ispričaše mi i sto svojih jada. ribe je puno osobito blizu otoka, ali lov tamo pripada ovima iz novog. ukrasti od njih, ah kako bi to bilo divno. za dva sata tamo ulovi se više ribe, nego ovde napolju za dve noći. međutim, postoji i lučko poglavarstvo na svetu. pajvani sad već jure u dubinu, debeli, pa tanji, pa najtanji, po nekom čudnom redu. oko barke je hladno i već je noć. siva, kamenita i beskrajna. voda je svršila svoje menjanje boja, koje ispunjava sve veče i sav vidik, od najplavijeg i najzelenijeg do sivog i crnog. dve barke sad kruže i sve se više bliže, igraju se kao golubovi. vidimo drugu barku sasvim jasno u širokom zalivu, između ostrva, približujemo joj se sve više, i, najposle, pri svetlosti fenjera, priležemo uz nju. prvi akt lova je završen. posle, tiho, laganim motorom vučemo mrežu po dnu mora, koje ove godine jako cveta. to znači da je mnogo mulja i da nam se mreža sad provlači kroz morske trave i gmizavi život morskog dna. mrežu nad vodom drži nekoliko flaša što plove po površini. more je prešlo u boju dubokog ultramarina. tada sa drugog broda odjekuje uzvik. fora i mreža je sva otišla u dubinu. zviždimo jedno drugome i tako dajemo znakove. motori lupaju sve tiše, plovimo plašljivo i paralelno, prema senju. more je boje mastila i sasvim mirno. trokut novog, vrbnika i glavine sad je pravo nad našom mrežom. na brodu je tiho. mrak je raširio more u beskraj, zvezde trepere, trepere i svetionici u daljini. ovde brzo pada noć. tad, iznenada. mesec. crven, i ogroman, kao veliki balon, naduvan, kotrlja se po obronku brda. došao je tako čudan i tako iznenada na nebo. mi smo međutim spustili m. užeta. sad kopa mreža mrmlja kapetan vico biće škampa. bolja riba je dole na dnu i samo kad je mesečina jaka diže ribu gore. svi hodaju na palubi goredole i ćute. motor lupa kao srce. po vodi kao da počinje da treperi mešavina rumenog zlata i srebra. brod kao da stoji. onaj drugi ljulja se kao senka, nedaleko od našeg. pitam ribare šta im uče, u školi, deca. ali mi oni neveselo odgovaraju da ribanje prelazi sa oca na sina i da i na našem brodu ima takvih koji rade zajedno. šoferov sin šofer. ribarev sin ribar. oko ponoći odlazim da spavam. brodovi sad plove tako lagano da se čini kao da stoje. noć. oko dva sata me bude. izvlačiće mrežu. bunovan i hladan ustajem opet i vidim beskrajno, razliveno, mlečno srebro mesečine oko broda, u koje su utonula i brda i ostrva. mesec je sad manji, strašno beo, kao diskos od srebra i blešti. teturam se po palubi, jer je brod počeo da se ljulja. vetar duše. mada me je blažević jednako pokrivao, jer se bojao da mi mesec ne škodi, meni je hladno i drhtim. crne i teške ribarske prilike, kojima sad ne raspoznajem više likove, rade teško, previjaju se, vuku, dripče. pošto je mreža puna i pošto će uskoro da sviće, brodovi se približuju i mreža počinje da se izvlači. strašan je to posao. brodovi se ljuljaju, čekrci škripe, a mulj, užasno blato sa dna morskog, puno mrtvih, sitnih riba, razliva se po palubi, tako da se ljudi lepe. barke su se sudarile i pritegle kao da izvlačimo davljenika. novi sada svetli u daljini. ostrva se crne. uokolo je pustoš mora. pod svetlošću jedne lampe, ribari rade. ćuti se i stenje. mreža je kao beskrajna, a blato jednaš zaliva kljun broda. u vodi se ljuljaju crne senke. satima rade za taj momenat. ljudi su kao od gline. užetom biju blato sa mreže. čuje se samo, naporno. rivahola, rivahola. i kad se pojavilo teško i puno dno mreže, sve je u blatu. jedna ogromna kesa, puna riba, u vrednosti od više hiljada dinara. ali tada se dogodilo nešto strašno. čuo sam grmljavinu čekrka, iznenada, uzvike ljudi i pljusak talasa. za dvatri sekunda sve je bilo propalo. uzalud su se ljudi pružali preko broda u mračnu vodu. mreža se bila pocepala. dvatri minuta grozne zabezeknutosti, gledanja u vodu, pognutih glava, zatim psovka i mir. uzalud ceo rad, utrošen petrolej, i skupa mreža. pa ipak, uzbuđenja nema. ljudi su ovde neosetljivi kao kamen. prvo naš brod, zatim i druga barka odlaze sa tog mesta. nekoliko glasnih uzvika i uzimamo pravac prema novom. vetar duše i more šumi. a barka koja je ostala za nama crni se. zvezda danica sja blizu meseca. more je sad maglovito, stižemo u zaliv i pristajemo uz neke druge barke. dovikivanje. zatim ruganje i potsmeh. izgubljeno je nekoliko hiljada dinara. na našem brodu je ćutanje. ljudi lepljivi od blata, mokri, prozebli, sede pod jednim fenjerom. ja zamišljam kako to mora izgledati zimi. čekamo zatim zoru da odemo ponovo u žurkovo za nove mreže, kao da ništa bilo nije. u svetlosti fenjera ja vidim te ljude kako jedu hleb. u očima mi se kupe suze.  pre rata, pre prvog svetskog rata, na našeg radnika, malo je ko, sem socijalista i marksista, obraćao pažnju. narodnjiki, kao što sam i ja bio, divili su se seljaku. o njemu su stvarali jednu idealnu, i idealiziranu, sliku. naivnu. ja sam selo upoznao u detinjstvu. u gostima kod strica, zelenaša, u ilanči, na golubarniku. zatim sam upoznao ilanču, malo više, kad se moj otac, nasledivši brata, povukao na selo. ja sam tada bio u petom razredu i onda sam, svake godine, provodio nekoliko dana na selu. i tada mi je još ličilo na idilu. tek sad, kad sam se sa rijeke vratio, upoznao sam, i iznutra, seosku kuću, i kolibu. naši napoličari, koji su bili naši osiromašili rođaci, vukli su me sa sobom i kad oru, i kad kopaju, i kad žnju. a pokazali su mi i selo. kosta putnik bio je tada uzeo sedamdesetu, ali se pri unošenju džakova, utrkivao sa sinovima. on od mene nije ništa krio. njegovi sinovi, miloš i ranko, vrlo lepi muškarci, isto su tako skinuli sa mojih očiju veo. upoznao sam selo. ne kao što ga varoška deca znaju, nego kao da sam se u ilanči rodio. upoznao sam i neke strane u seoskom dekameronu. devojke, koje su braća čuvala od svakog vetrića, i koje, do udadbe, nisu uzele u ruku ni kosu, ni ašov, ni vilu. išle su na opštinsku česmu i donosile vodu, obramnicama, ljuljajući se, kao karijatide, u struku. imale su na očima taman veo, kao baju plavih šljiva, u prahu. imale su veseo kikot, koji katkad još čujem u snu. bile su lepe, mnogo lepše nego što se misli, u gradu. tek posle udadbe, pri teškom radu, i pobačaju, ta lepota se gubila brzo i pretvarala te lepe devojke u pogrbljenu, jetku, sasušenu, ženu. slaba hrana i siromaštvo ugušilo je u njima pesmu. a često i muževljevi šamari, sa kojima se, u banatu, nije štedelo. ja nisam jesenjin, ali sam imao čitavu zbirku ovakvih pesama, koje nisam štampao. bilo ih je u zbirci koju sam kašikoviću poslao. bilo ih je i među onima koje sam benešiću slao, u ratu, a koje nisam smeo da unesem u liriku itake, i kad sam, slučajno, poneki rukopis, sačuvao. cvijanović ih je čitao sa uživanjem, ali odbijao, kao pornografiju. možda je imao, sa svog gledišta, pravo. ja sam je, ipak, docnije, uneo u liriku itake, bestidno. te jeseni, pored ljubavi za ilanču, posvedočio sam, detinjasto, i svoju ljubav prema beogradu. malo je trebalo pa da već tada, zauvek, ostanem u njemu. naime, pred polazak u beč, ujaku, u eksportnu akademiju, ja sam se bio zadržao kod brata u novom sadu. slušao sam salajku kako progovara u bećarcu i bio sam igrač u jednom, novosadskom, klubu . iznenada, taj klub, igrao je internacionalnu utakmicu u beogradu i ja se reših da ostanem u beogradu i idem u komite, ili vojnu akademiju. u to vreme, komite su imponovale svakom balavcu, a svi su prečani, u znak rodoljublja, hteli u akademiju. austrija nije davala pasoš vojnim obveznicima, a konfiskovala je privatnu imovinu vojnom beguncu. pomenuti klub vodio je igrače na zajedničkom pasošu. prešao sam dakle u beograd i ostao. moja mati imala je u beogradu neku sestričinu, čije sam prezime zaboravio, ali znam da se zvala maca. imala je kuću pored kafane moskva balkanska ul. br. 6. ona nije ni sanjala zašto sam došao. moja mati imala je u beogradu i mlađeg brata, nikolu. on je bio, u mladosti ludoj, prebegao u srbiju, jer nije hteo da služi austrijsku vojsku. bio se oženio ćerkom prote u smederevu i bio je sreski načelnik negde u nišu. bio je nekonformist, i vlada, i radikalna partija, gonili su ga, tako da je svaki čas gubio službu. jednog dana došao je, pevajući, u kancelariju. popeo se, pevajući, na orman. bio je s uma sišao. umro je u ludnici, u onoj našoj staroj beogradskoj ludnici, gde su po tri ludaka išla, na dva kreveta. kad ga je moja mati posetila, poznao je sestru. kad sam ga ja posetio, gledao me je, nemo. nikola vujić imao je dve kćeri i dva sina. njegove kćeri, shvatljivo, uživale su u pomisli da imaju brata, iz austrije, koji želi u akademiju. odlazili smo u tom cilju jednom pukovniku, ali taj oficir bio je jedan od onih za koje je uskoković napisao da sav sretan nosi dva ugojena polumeseca u turu. veli, šta bih ja hteo, ne može to tako. oni, u akademiju, primaju sa šest razreda gimnazije, a ja imam osam, i akademiju, godinu. ne valja to. mnogo bih gubio. trebaće oni patriote i u austriji. da se ja vratim, lepo. ja sam onda dva dana oponirao, pa sam se vratio. ja sam se davno na tog pukovnika odljutio. ja mislim da mi on sve što je hteo da mi kaže nije ni rekao. u akademiju je bio došao, iz sarajeva, neki pera v., pa mu se posle nije dopalo, pa se vratio. zatim je raspalio u novinama u austriji, ne samo po akademiji, nego je pljuckao i na srbiju. a neki d. bio je doterao čak do mesta u generalštabu, pa se posle ispostavilo da je bio špijunčina, za austriju. ja mislim, danas, da se taj pukovnik bio i od mene prepao. a što se tiče kćeri nikole vujića, one su, mnogo godina posle toga, imale brata u akademiji. njega je, kao mladog poručnika, u skoplju, ubio jedan regrut koji je bio s uma sišao. ubio je sa njim i četiri vojnika koje nije ni poznavao. ja sam i pre toga bio, u poseti, u beogradu, ali mi se tom prilikom naročito bio dopao. bio je drukčiji nego temišvar, veseo, a imao je poneku ulicu u lipama, i jorgovanu. kuće u bagrenju. stara zgrada akademije nauka imala je terasu sa koje se beograd, strm, video, kao da se diže u umbriju. ja sam temišvar voleo, kao što ljudi vole mesto u kom su odrasli. a beograd sam voleo kao što čovek voli svoju fiksideju. moje sestre su me vodile u zelenilo kalemegdana i u gungulu mladića i devojaka, pred univerzitetom, gde je vrvelo kao u mravinjaku. sve se glasno dovikivalo. veselo. kad sam najzad izišao opet na stanicu da se vratim u novi sad, prisustvovao sam još, slučajno, povratku srbijanske delegacije, sa pogreba patrijarha, u sremskim karlovcima. to je bio onaj lepi episkop bogdanović koga je čitalac upoznao u početku ovih komentara, u temišvaru. bio je izvršio samoubistvo. delegaciju je predvodio general boža janković, koji je onda ličio na kuropatkina, a njegovi oficiri imali su na kapi rajerovo belo pero. ja sam to pero, zatim, godinama nosio zabodeno u moju ludu glavu. prilikom tog mog izleta u srbiju, dok sam po beogradu šetao, nije mi ni naum padalo da idem i posetim redakciju književnog glasnika, i da mu se poklonim smerno. možda je tada i siromah gavrilo princip kraj mene prolazio, ali ja to nisam znao. o odlazeći u beč, u jesen , ja sam bio ostavio u beogradu jednu dramu, u sarajevu jednu zbirku pesama, a u sremskim karlovcima jedan roman. šta bi sa njima, nisam pitao. mesec je ostao nad mojom ravnicom, kao srp. temišvar, rijeka, ilanča, beograd, sve se to vrtelo u meni kao u kaleidoskopu, a sa njima i tolike pročitane knjige, na nemačkom, na mađarskom, na talijanskom, i ruske u našem prevodu. lovheve zapire, od turgenjeva, imao sam u vozu na svom jastuku. evpopa je tada već hetpderet godina bila s mips. svratio sam, na jednom izletu, u jedan rudnik soli, u karpatima, i to je ostavilo u meni svest da ima nečeg fantastičnog na svetu, što je meni nepoznato. nisam ni sanjao šta me čeka u beču. ja sam kod svog ujaka, vase vujića, bio i pre, o školskom raspustu, ali sad sam bio sagao glavu i mislio da ću kod njega morati ostati zauvek. bežao sam zato iz njegove kuće i sedeo i vrteo se na onom točku koji u beču igra onu ulogu koju ajfelova kula igra u parizu. sad ga gledam, ofucanog, na filmu o okupiranom beču, orsona velsa. krio sam se od ujaka i u cirkusu, koji sam jako voleo. miris strugotine još mi je u sećanju, a još više vrtlog gimnastičara na trapezu. kad bi žena poletela, glavačke, u dubinu, a muškarac je dočekao na trapezu, na ruke, uzviknuv hep, to mi se osobito dopadalo. da se sve tako dobro svršilo. modernista sam postao vrlo rano. međutim, kad je došlo do upisivanja na eksportnu akademiju, prema želji mog ujaka, ja sam se još jednom pobunio. otišao sam da se upišem na medicinu. nadao sam se da ću biti lekar jedino zanimanje koje je pesnika dostojno. ujak me je na to izbacio. neko vreme, tada, imao sam težak život u beču. najzad mi se pobunila i mati, protiv brata, te mi obeća da će me ona izdržavati dok budem bio u beču. naselih se tada u pansionu, koji je gledao u crkvu fratara pijarista i jednu, devojačku, školu. frau von thiess. piaristen gasse no. . na nekoliko koraka odatle bio je teatar, u jozefštatu, i jedan mali restoran, gde su se hranili glumci i glumice, kad bez para ostanu i kočijaši, dok pred pozorištem čekaju. i ja sam tu večeravao. imao sam interesantna poznanstva u tom restoranu. upoznao sam jedan deo beča, dobro. u tom istom pansionu, stanovao je sa mnom i jedan moj zemljak, miloš birimac, koji je, zaista, učio eksportnu akademiju. taj dugajlija, iz bašahida, imao je u istoj kući jednu bečliku, učiteljicu klavira, pa je sa njom svirao mondscheinsonate. ja sam se držao jedne učiteljice francuskog jezika, na spratu nad nama, koja mi je čitala bodlera, u zanosu. kad bih pogledao neku drugu ženu u beču, ona bi rekla. ,,la charonge. a ja, reč koju je, kažu, na vaterlou kambron rekao. bila je to ženevljanka i zvala se marijet loriol. birimac je bio od onih birimaca koji su dali jednog svog ajgara knezu mihailu, a koji se sad može videti na kneževom bronzanom spomeniku, u beogradu. niti je birimac naučio mondscheinsonate, niti ja francusku gramatiku. ali sam se sa tom francuskinjom prilično snašao, ne samo u bodleru, nego i starijim francuskim pesnicima. kad proleće grane, ja i sad imam običaj da kažem. avril, la grace... vinaver, i neki drugi moji kritičari, pisali su da znaju da sam ja u beču potpao pod uticaj pesnika u beču, huga fon hofmanstala, momberta, i drugih. može biti. meni to nije poznato. znam samo da sam živeo u beču, a želeo da živim u parizu. na žalost, ja sam ubrzo napustio i želju da učim medicinu. to je bilo zato što je onda bio običaj starih studenata u beču da novodošlog brucoš odvedu u podrume gde mrtvace seciraju, i da mu u ruku tutnu ruku, ili nogu, ili utrobu, mrtvaca. da se vidi kako podnosi lešinu. zar da život provedem u tom smradu? pomislih. pa odoh tamo gde sam učio francusku revoluciju, rusiju, i čistu filosofiju. učio sam. i istoriju umetnosti i provodio dane u muzejima, koji su, u ono doba, bili čuveni u svetu. bio sam tipični smetenjak svog stoleća. bio sam lakomislen, kao što samo priliči pesniku, i čvorku. na nasušni hleb, i zaradu, nisam mislio. u obližnjim bolnicama je tu, nekad, i radičević učio, a ni ona bolnica nije bila daleko gde je bolestan ležao, i umro. otuda kod mene aluzija na branka. ja sam tada počeo da pišem i marks, nadao sam se da ću moći živeti skromnim ali slobodnim životom književnika. u toj nadi sam se prevario. nado moja, valjda nisi pena? kaže negde branko. a policijski pisar nikoljče u beogradu. neki branko, da odmah u policiju dođe. pri početku veka naš narod je bio zaostao u veku. partije su prežvakale ideologiju jovana ristića, svetozara miletića, starčevića, natka nodila. cilj naše političke akcije, obično, bila je neka pokrajinska autonomija. iz tog prijatnog, austrijskog, dremeža tek su nas atentatori probudili svojim bombama i pucnjima. svi su oni dolazili sa takozvanog dna naroda. političkom akcijom naših studenata u beču, tada, upravljalo je studentsko udruženje zopa. prema uputstvima, ne iz beograda, ni zagreba, nego iz praga. uglavnom, prema idejama masarika. od nas se tražilo samo toliko. da učestvujemo u demonstracijama, i tražimo otvaranje jednog univerziteta za slovence, u trstu. pri tim demonstracijama dolazilo je i do tuča. dugački birimac i ja izlazili smo katkad, zbog toga, sa štapom ispod kaputa, a otmena frau von thiess mi je zašivala jastuče ispod šešira, iz lako shvatljivih razloga. da neko sprema atentat u sarajevu, o tom nismo imali pojma. za vidovdan, udruženje je bilo spremilo veliki, patriotski zbor srba, hrvata i slovenaca, u prostorijama štatparka. uveče je trebalo da bude bal, na koji su bili pozvali i srbijanskog poslanika. zbor je održan pre podne, ali taj bal se neće moći održati nikada. meni su bili dodelili patriotsku, i tešku, dužnost da na prve zvuke umilnog bečkog valsa, počnem da okrećem oko sebe ženu srbijanskog poslanika i ja sam se zato, dok je u sarajevu siromah princip ispružio svoju ruku, koja nije zadputala, bavio peglanjem svog fraka. u velikim, istorijskim, trenucima, sudbina dodeli svakom ulogu, i ne pita. vest da je u sarajevu ubijen austrijski prestolonaslednik, stigla je do nas, tog sunčanog dana u beču koji je osvanuo bez i jednog oblačka posle ručka. stigla je u našu kafanu caffe meinl, u blizini tornja sv. stefana, za vreme partije bilijara. zanimljivo je da nam je ta vest saopštena, isprva, tako, kao da su u sarajevu ubili rpbijanrkog prestolonaslednika. kelneri su je tako dobili. tako im je rekao naš prota, preko telefona. protivno onome što se danas misli, ta vest nije izazvala nikakvu konsternaciju, ni među nama, ni bečlijama, i muzika je u beču do večeri svirala. tek se dockan neko setio da je ućutka. epoha valseva bila je završena. konsternaciju su, među bečlijama, izazvali tek mrtvački sanduci prestolonaslednika i njegove žene, grofice kotek koju je princip ubio nehotice, gađajući guvernera bosne, generala poćoreka. sva je stanica bila zavijena u crno. a lokomotiva je stigla sa crvenim očima. sanduk erchercoga bio je mnogo veći i sa mnogo više venaca nego sanduk njegove žene, koja je bila ramo obična grofica. u austriji nije bilo jednakosti ni na dvorovima, ni među mrtvima, a sve je, i mrtvački sanduci, mereno španskim ceremonijalom habsburga. u ušima, katkad, u snu, ja i sad još čujem šum koraka austrijskih generala, sa tog pogreba. koračali su korakom ludaka, ljuljajući se na ritam pogrebnog marša šopena, sa svojim dvorogim šeširima na glavi, a šeširi bili su nakićeni zelenim perjem iz repova petlova. čuo se topot konja. tolika je bila tišina nastala. sanduk franca ferdinanda bio je pokriven zastavom habsburga, žutom, sa dvoglavim crnim orlom, starim oko hiljadu godina. sin jednog siromaha, proletera, zemljoradnika, hercegovca, još nepunoletan, bio ga je skinuo sa neba, revolverskim pucnjima. atentator je imao čudno ime. sastavljeno od imena princa i arhangela. evropa i sad još slavi ubice atinskog tiranina, pizistrata, harmodija i aristogejtona, u svojim školskim udžbenicima ad usum delphini. slavi i senatore rima koji su ubili julija cezara. međutim, za atentatora sarajeva, nije imala dobre reči nikada. pa i kraljevstvo srba, hrvata i slovenaca nije bilo očarano tim svojim podanicima. nije htelo dugo da dozvoli ni prenos kostiju tih atentatora. sem toga, čak i kod nas, neki su od principa bili načinili srbina provincijalca, fanatika, šovena, koji je, tobože, bio samo igračka u rukama šefa obaveštajnog odseka srbijanskog generalštaba, pukovnika dragutina dimitrijevića apisa. međutim, atentator nam je govorio, jasno, i sa one strane groba. kao što je poznato, atentator je držan u tamnici terezijenštata i tamo mu je, tobože zbog tuberkuloze kostiju, lagano amputirana desna ruka. između tih, užasnih, časova, ispitivali su ga o motivima njegovog atentata. postoji o tome dnevnik jednog lekara. princip je, prirodno, priznavao da je želeo ujedinjenje bosne i srbije, ali je otvoreno priznavao i to da je to bio samo korak ka daljem cilju atentatora i njihovih drugova. taj cilj je bio revolucija. svi rmo mi bili baksnjinovfi, bile su reči principa. ni posle rata, princip, u nas, nije bio omiljena tema. njegov akt odobravala je samo naša sirotinja i omladina. buržoazija nije odobravala akt principa. pri kraju rata, svi su u nas govorili samo o potrebi podizanja jednog velelepnog kosovskog hrama prema nacrtu meštrovića. naš veliki pesnik dučić video je, tada, u srbiji, imperatora. on joj je uzvikivao. ave serbia. morituri te salutant. ja sam napisao ovu pesmu u slavu ubistva i principa. sarajevski atentat značio je veliku promenu u istoriji našeg naroda, pa i pojedinaca koji su tom narodu pripadali. bosanci su sa masovne, većinom literarne patriotske akcije prečana prešli na direktnu, terorističku akciju koja je ubrzala smrt austrije. princip je, sem toga, prvi put, podelio naš narod, na klase. ubistvo austrijskog prestolonaslednika odobravale su samo, takozvane, niže klase, i omladina. takozvani viši staleži, buržoazija i crkva, ubistvo nisu odobravali. princip je, svojim aktom, ipak, udario svima nama na čelo žig ubica i rvi smo mi postali sumnjivi policajcima, ne samo u austriji, nego i celoj evropi. princip nas je tako povezao bolje nego što smo bili povezani, dotle, crkvom, tradicijama, krvlju. jezik kojim je atentator govorio bio je jasan. austrijskom carstvu bilo je odzvonilo. međutim, posle atentata, beč se raseljavao u banje, prema običaju veka. sve se iz beča razišlo u letovališta. niko nije ni sanjao šta nas čeka. i ja sam se, prvih dana posle atentata, sklonio u šumu beča u hinterbruel, jer se policija beše, diskretno, zainteresovala za članove studentskog udruženja zopa. bezbrižnost u evropi, kraj svega toga, u to doba, bila je tolika, da je, na primer, vrhovni komandant srbijanskih trupa vojvoda putnik došao, na lečenje, u jednu austrijsku banju, tog leta. to leto bilo je lepo, toplo, sa noćima punim zvezda, a varoši su vrvele od velikih, belih, slamnih šešira žena i crvenih suncobrana. bilo je i mnogo bicikleta. žetva, po selima, bila je tek završena. ja sam tada bio veren sa jednom mladom devojkom, koja je bila srbijanka, iz šapca. bili smo se dogovorili da provedemo leto na moru, kod trsta miramare. pre toga, hteo sam da provedem nekoliko dana u novom sadu, kod brata. lakomislen kao što sam bio, došao sam u novi sad i ostao samo zbog jedne lepe, mlade žene, sestre tada čuvenog muzičara, koja je, sa svoje dve male devojčice, isto tako, bila došla da letuje kod brata. ona je bila žena jednog čuvenog, srbijanskog oficira. ja sam za tom ženom skakao, glavačke, u mutnu vodu dunava. novi sad je, tada, bio tek počeo da se kupa. a nismo se kupali, slobodno, u talasima reke, nego u nekim sandučarama, koje su se zvale kupatila, a ličile na kokošarnik, na vodi. ženske su se za kupanje oblačile kao glumice za predstavu u follies bergeres. za vreme prošlog rata, mađari su ubijali srbe i jevreje u tim kupatilima kao u klanicama. ja sam iz beča pošao u žaketu boje blago zelenih maslina, u cipelama belim, od kože jelena, sa šeširom crnim igrača tangoa. bio sam tipična pojava svog vremena. takav sam ušao ne samo u matifs rpprks u novom sadu, nego i u haps, kad me je policija, u segedinu, uhapsila. novi sad nikad nije bio veseliji nego uoči prvog svetskog rata. salajka se orila od bećaraca, a u restoranu bela lađa pevale su se komitske pesme i pesme iz srbijanskog rata. prečani, kao što je to čest slučaj sa narodima na granicama, bili su razdragani srbijanskim pobedama u bugarskom ratu koji je bio velika nesreća i bili su gotovi na svašta. jedna pesma, koja se pevala na račun nadmenog, samouverenog bugarskog generala ratka dimitrijeva, još mi zuji u ušima, ali ne može da se štampa. njen je refren glasio. ej, ratko, ratko. .... te bpatko. austrija je, međutim, pripremala ultimatum srbiji i rat, tajno, kao što se zločin priprema. kad je oglasila mobilizaciju, iznenada, nastala je u celoj evropi panika. ocevi i deca, muževi i žene, počeli su da se traže, očajno, preko telefona. počela su bila i hapšenja. dok sam ja čitao zmaja, miletića, kostića i divio se pesmi koju je kostić napisao o šekspiru našem viliju, novosadska policija pohapsila je srbijanske glumce pozorišta i strpala ih u voz, da ih otpremi, i internira. među njima je bio i čuveni komihap, buca. pomenuta mlada žena, sa svoje dve male devojčice, pokušala je onda da se vrati svojima, ali je granica, kod zemuna, već bila zatvorena. policija joj je dozvolila da otputuje za srbiju, ali preko bukurešta. a u segedinu, noću, uhapšena je, kao špijunka. sa njom sam uhapšen i ja. otkud tu i ja, to bi bila duga priča i ne tiče se nikoga. davno je mrtav taj čuveni muzičar u novom sadu, i taj čuveni oficir, a mrtva je i ona. još samo moje srce slušam kako kuca. cor meum vigilat. moja krivica u tom zamešateljstvu nije bila teška. policija me je, u zgradi nasred segedina, nemilosrdno saslušavala, ali, sem gurnjave sa detektivima, pri našem hapšenju, nije mogla da mi prebaci ništa. teretilo me je jedino to da sam u džepu nosio maramu, od svile, u nacionalnim srpskim bojama, sa slikom skoplja. te džepne marame bile su, tada, u novom sadu velika moda. sem toga, poneo sam bio, iz stana svoga brata koji je, mobilisan, već bio otišao i njegov revolver. najviše mi je pomoglo to što sam govorio jezik islednika. policija me je, posle saslušanja, prosto uputila u bečkerek, u regimentu, koja je, za mene zavičajnog u ilanči bila nadležna. sa mnom su upućena u puk i rsdrka akta, i, ona su me pratila do kraja rata. pomenuta mlada žena, koja, razume se, nije bila špijunka, nije više puštena, nego je internirana, do kraja rata, u austriji. u zatvoru u segedinu slušao sam, prvi put, za vešala. studenti univerziteta, u austriji, imali su pravo da biraju rod oružja i služili su u mirno doba svega godinu dana. te godine, u proleće , i ja sam bio rekrutovan, u beču, i određen da služim u gradskoj artiljeriji tvrđave u pšemislu. da nije došlo do mog, operetskog, hapšenja, svakako bih bio rat proveo kao na manevrima, i, bio bih zarobljen od rusa, pri predaji grada. ko zna šta bi sve sa mnom posle bilo i kud bih sve bio stigao. ko zna kuda. ovako iziđoh prvih dana avgusta, u kasarni k und k. regimente br. u bečkereku, pred ađutanta puka major taš. on je udarao pesnicom po mojim aktima i tvrdio da će me navući na vešala. otpočeo je i zatvor, ponova, i saslušanje, ponova. izvadio me je i iz škole za rezervne oficire i uputio me odmah na ratišta. bečkerek se orio od pijane pesme bataljona rtajaće vojrke koja je odlazila. to su bili ljudi, seljaci, tako birani, tako stasiti cvet banata da se ćuprija od njihovog paradnog koraka tresla. već prvih dana jeseni, sva su ta lepa, muška tela bila mrtva. mene je taj ađutant puka ubacio u jedan bataljon koji je trebalo da učestvuje u ofanzivi na srbiju, ali je ostao u blatu i snegu srema, u selu kukujevci. zatim je ležao u barama kod rače, dok nije počela epidemija. kolera. ja sam bio, sa mnogima, ostavljen u jednom vozu koji je smrdeo od bljuvanja i proliva, na železničkoj stanici šida. a život imam da zahvalim materi jednog šiđanina mislim krojača, koja me je uzela u kuću kad sam ležao pred njenim vratima. ta stara žena se nije izlagala samo opasnosti infekcija, nego i kazni za skrivanje marodera. odatle sam prenet u bolnicu, u vukovar. pomenuti ađutant puka, major taš, posle rata, u novom sadu, bio je agent fabrike vagona ganc danubius iz pešte. bio se oženio udovicom jednog srbijanskog generala.  da li sam ja, u rači i šidu, preboleo azijsku koleru, kako je u mojim papirima, u bolnici, pisalo, ili je to bila prosto dizenterija, ili tifus, to zaista ne spada u poeziju. ono što je glavno, bio sam pošteđen da idem, kao austrijski kaplar, u srbiju. ne verujem da bih to bio preživeo. isto mi je tako teško bilo i to što sam preživeo da sam se okupao, pri ulasku u bolnicu, u vukovaru, u vodi, u kojoj se, pre mene, već bila okupala posle nekoliko meseci petorica. obrijane dlake plivale su u basenu. to mi je bilo teško, jer sam, u ono vreme, bio vrlo osetljiv, osetljiv poetično. pomenuta mlada devojka sa kojom sam se bio verio uhapšena je u trstu i dovedena na rijeku. ona je odbila naređenje policije da ide iz austrije i molila je za konfinaciju. htela je da ostane tamo gde sam se i ja našao. bila je konfinirana na rijeci, do kraja rata. moja je mati imala, i na rijeci, kako rekoh, neku rođaku, udatu za trgovca vuju, i oni su izmolili da me iz vukovara premeste na rijeku. a komičar buca rešio je valjda sa nebesa da to bude tačno tamo gde me austrija nije primila. u akademiju ratne mornarice, koja je bila pretvorena u bolnicu. austrija je tada bila potučena, do nogu, u srbiji, i niko više nije bio slat u srbiju. ranjenici i bolesnici slati su, što dublje, u austriju. pojavih se tako, snužden, iznuren, u dezinfikovanom šinjelu, na rijeci, gde sam, pre godinu dana, živeo tako veselo. svi su se čudili kakav sam se vratio, a i ja sam se tome čudio. u bolnici na rijeci nailazio sam na mnoge od onih sa kojima sam nekad tako veselo igrao, ali je to bilo kao u nekom snu. sestre cernjajski bile su i sad lepe, i snažne kao atleti, ali su u bolnici bile blede i tužne. videh i moju igračicu romildu morpurgo. i njen smeh bio je prestao. sve se bilo promenilo. jedan vazdušni brod, iz italije, citta di jesi pokušao je da bombarduje rijeku, pa se zapalio i pao u more. to je, u ono doba, bilo novo oružje i predstavljalo je ratnu fantazmagoriju. austrija je spremala, protiv srbije, jednu kaznenu ekspediciju, a rat se bio, neočekivano, pretvorio u svetsku konflagraciju. sa svojih prozora, u bolnici, video sam učku. tada sam, prvi put, osetio i naslutio da mi život neće biti onakav kakav sam ja, da bude, želeo, nego da me nosi vetar sudbine, koji ima neku mračnu snagu. počeo sam bio da pišem, krišom, pesme za itaks. pred proleće, u bolnici akademije, javlja se tifus, pegavac. bolnica se izolira. odsečeni smo od sveta šest nedelja. ne može se ni u bolnicu, ni iz bolnice. dobijamo injekcije protiv tifusa, koje su, u ono vreme, bile vrlo bolne. na trbuhu nam izlazi guka. hodamo, po hodnicima, kao šašavi. u bolnici ima jedna zasebna dvorana, za epileptičare. austrija smatra, da su i epileptičari simulanti i otpušta ih kućama samo kad lekari ppirsrtvsjs napadu bolesnika i utvrde da, zaista, boluju od padavice. mora da potvrde tpi napada. lekari su isuviše zauzeti i umorni. oni, dakle, dolaze na ideju da traže dobrovoljce, među pacijentima, koji će svojevoljno ući među epileptičare i pomagati lekare u tom poslu. kao nagradu, takvi pacijenti, dobiće, posle slobodan izlazak, i danju, i noću, u varoš. ja sam dotle proučavao bolesne, ranjene, proteze, štake, simulante, i upoznao pozadinu rata. nisam više bio onaj crnjanski, kao u beču. javljam se sad među epileptičare. provodim, šest nedelja, kao rembo, u paklu. prema izrazu očiju, tišini, melanholiji, kod epileptičara, pred napad, uspevao sam da naslutim kad će napad početi. epileptičari bi, iznenada, padali, kao gromom pogođeni. trebalo je tada imati ppi ruci ćebad, na koju smo ih hvatali, da se ne pozlede o gvozdene krevete na kojima su ležali. praćakali su se kao riba na suvu. dok bi lekar stigao, imao sam da gledam ostale epileptičare kako zabezeknuto pormatpajs svog sapatnika. to je bilo tužio, čemerno. svi epileptičari pri napadu imaju poluciju, koju je trebalo, isto tako, ustanoviti. to je bilo komično. zatim smo palili šibice i posmatrali refleks u zenici. ja sam, posle nekoliko dana gađenja, imao duboko sažaljenje prema tim nesretnicima. oni su, posle, katkad, tiho, pevušili. i u periodu kad su bili zdravi, to su bili ljudi kuriozne naravi i čudnovate misli. i julije cezar bio je epileptičar. zanimljivo je da sam tada, prvi put, počeo da se gadim literature i da dugo, posle toga, nisam pisao pesme. čemu to? ponavljati kako je rastanak tužan, kako je misao ljudska uzvišena, kako su zvezde krasne, kako je smrt, kao noć na kraju dana, sigurna? ponavljati to u stihu, u metru, u tercini, u kvatrenu, u oktavi, u sonetu, stolećima? zar nije još ružnije nego epilepsija? tog leta vraćen sam natrag u svoj puk, u bečkereku, a odmah zatim poslat u galiciju. kao sva ta, muzikalna, carstva, iz veka, i austrija je imala specijalan način kažnjavanja krivaca u ratu na izgled skoro human.. političkom delinkventu bi se suđenje tobože odložilo na doba posle rata, a pacijent bi, u međuvremenu, odmah, bez vojne obuke, kao prost vojnik, bio upućen na ratište. sa rsdrkim aktima. takvom čoveku, obično, da se vrati živ, nije bilo lako. tako sam i ja ubačen u bataljon, prvi na redu, koji je polazio u galiciju i tako sam ušao u vagon, na stanici, u bečkereku, uz plač i kuknjavu bečkerečana, koji su znali da, većinu, u smrt, ispraćaju. svoju sirotu mater sam bio prevario. uverio sam je da sam ja određen, u bataljonu, u kancelariju. marschkompanie no. . bečkerek, sa svojim kasarnama, i kasarnskim zatvorima, nije bio prijatan za letovanje. komandir čete u kojoj sam, kao kaplar, i ja marširao bio je to još manje. to je bio grof drašković. taj čovek, lep, crn, snažan, veliki junak, koji je uzimao mitraljez na rame, pa trčao ppema neprijatelju, bio se oženio nekom damom, izrodio sa njom decu, i nije mogao, od kapetana, dalje. tu, i tutilo. valjda zato, bio je prava zver u čoveku. međutim, kao što mi se to desilo nekoliko puta u životu, ja sam vrlo dobro prolazio baš sa takvim čovekom. dok je tukao, po glavi, štapom sa konja, pred strojem, stao bi kad bi stigao do mene. kažnjavao je za svaku sitnicu, teško. kad sam ja, jednom, vadeći vojnike iz javnih kuća, izgsbio svoju patrolu i očekivao i batine i zatvor, mene nije kaznio. kad smo polazili na bojište, pa je on, sa oficirima, ručao u slastičari na glavnoj ulici, i nazdravljao, a ja sedeo, snužden, usamljen, sa svojom majkom, nasmešio se prema meni, i meni digao čašu. odskočio sam od stola i uzeo, zaprepašćen, stav mirno. on je, docnije, dobio kuršum u leđa, od naciu vojnika, koje je tukao. ja sam u toj marškompaniji imao dva druga. jedan je bio veliki ljubavnik, koka višnjički, a drugi je ostavljao ženu na porođaju. to je bio inženjer čolaković, iz pančeva. on je bio politički krivac zato, što je u mirno doba imao korespondenciju sa generalom živkom pavlovićem, koji mu je bio pođak. sva trojica smo bili oglašeni za nedostojne austrijskog, oficirskog, porteepeea i poslati na ratište. koka višnjički je onda od jednog našeg zemljaka opisan u apoteozi naučio da, ujutru, skoči sa kreveta tako da ugane nogu i da mu se noga strašno naduje. odneli bi ga u bolnicu, kad god bi mu to trebalo. a posle bi sve opet bilo dobro dok ne bi skočio ponovo. lakše se, međutim, mre, u zajednici, u bici, pa smo zato sva trojica bili se zarekli da ćemo, ako bude moguće, zajedno, ppedati se rusima, ili bar zajedno ginuti. višnjički se bio zarekao da neće simulirati. uoči vagoniranja kompanije, međutim, višnjički je odnet u bolnicu. bio je uspeo opet da dobro skoči. mi smo to smatrali kao izdaju i bili smo neveseli. on se branio da želi da živi. umro je posle kratkog vremena, u bolnici, od zapaljenja mozga. čolaković je bio moj levokrilni. iako je bio mnogo snažniji od mene, marševi su ga iznurili. padao je na marševima, u galiciji, kao klada. nije preživeo. ja sam preživeo. mi smo bačeni u vatru barbis. feu na zlota lipi, u velikoj ofanzivi na rusiju, koja se, za dvaderet i devets, završila katastrofalno, prilikom propasti puka, i armije, kojom je komandovao bem ermoli. u galiciji, jedan od najviših položaja u vojsci držao je srbin, šef štaba, general puhalo defacto ime je bilo puvalo, koji je, u beču, znao mog ujaka vasu vujića i dolazio mu u kuću, zbog moje ujne, bečlike, i srpstva. puhalo je dobio plemstvo, za ratne zasluge, a kad mu je tražen predikat, uzeo je ime sela otkuda je bio poreklom. von brlog. nije ga se stideo. u galiciji se izgubio i onaj birimac, koga čitalac poznaje iz komentara, u beču, a koji je dobio kuršum u nogu i predao se rusima. slučaj, komedijant, udesio je tako da sam ja, pre te katastrofe otišao u bolnicu. kao što ni u dnevniks o čapnojevićs nisam hteo da dajem opise bitaka nadugačko, i naširoko, ni ovde neću. navešću za to samo dva razloga. jedan je stidljivost, koju svi oni imaju, koji su videli tu krvavu sliku rat nije roman, nego film, kad treba o tome da pričaju. a drugi je poznata činjenica, koju svaki semanticist zna, da veterani iz prošlog rata one iz pretprošlog, neće ni da čuju. reći ću samo toliko da smo u krvi bili od te prve letnje noći, na zlota lipi, rvaki dan, do jeseni. ja ću o tome reći samo nekoliko kurioziteta. šipoka peka ljsdrkog zabopava, koja protiče bolno, neprestano, u istoriji čovečanstva, odnela je sve drugo. nisu, uostalom, slike bitaka koje su najstrašnije u uspomeni, nego uspomene životinjske patnje, trogloditskog života koji smo vodili. mnogo su lakše ratovali oficiri. na primer, austrijski pešak imao je, tada, da nosi na leđima teret, koji ni za živu glavu nije smeo da zbaci, težak ako me sećanje ne vara kg. ruska, carska armada odgovorila je na tu ofanzivu povlačenjem prema granici, a mi smo joj podilazili marševima, koji su dnevno iznosili više kilometara. zamor na tim marševima stvarao je takvu deformaciju nerava, da smo već kod zločova marširali ludi, kao neki legionari u legiji stranaca, u sahari. međutim, nisu ni tih kg bili oni koji su nas do ludila dovodili. nego onaj mali dodatak u težini, na desnom ramenu, puška manliherka, koja je težila, čini mi se, 3 kg. ta mala pazlika u opterećenju dovodila nas je, posle do kilometara, do pravog besnila. premeštali smo je, sa desna, na levo, na leđa, o vrat, pa smo je najzad kao dete na krilu nosili, i gledali zabezeknuto, kao da smo ga mi rodili. ruska carska armada išla je u zimu u karpatima, na juriše, u dubokom snegu, kao zid. išli su na nož. puška durak, štik molodec. sad su se, pred jesen , u galiciji, povlačili od položaja do položaja, iz rova u rov. njihovi rovovi bili su mesecima pre toga iskopani, i duboki. pokriveni redom balvana, pa zemljom, pa redom balvana. pri povlačenju, u rovovima su ostajala samo mitraljeska odeljenja, i strelci, najbolji. imali smo velike gubitke. rusi su nas tukli sve do uskakanja u njihov rov. tada bi dizali ruke pa se predavali. nisu išli na nož. ja i sad vidim, u sećanju, te ruse, kako trčkaju po rovovima kad im se približimo. kao tekunice u izrivenoj zemlji. vidim im, kroz puškarnice u rovu, i oči, kako im se crvene, kao u vuka. vidim i sebe u lejama rascvetanog krompira, kod potkamijena, kako ležim sa nosem zabodenim u zemlju, a kad dignem glavu, one, kojima su potiljci odvaljeni i krvavi. mi smo dotle bili navikli na šrapnele, i granate, zasebno. u to vreme, rusi su bili dobili neku novu municiju, brizantnih granata, koje su stizale i raspadale se. u visini, jedna polovina artiljerijskog metka pretvarala se u šrapnel, druga polovina u granatu, na zemlji. ranjenici teško umiru od puščanog metka. od artiljerijskog brzo. žvaću krv i zubi su im, kao i čela, razbijeni. rusi su, na zlota lipi, praštali život, dobroćudno, onima koje bi u šumama zarobili. međutim, kad su neki naši oficiri i narednici mixich, bachmann počeli da ih ubijaju i porle dizanja ruku i rusi su počeli da ubijaju one koje bi zarobili. polivali su ranjenike naftom, na koju bi cigaretu bacili. groblja k und k. regimente . rasuta su po celom teritoriju od zlota lipe do tarnopola i bila su, počev od septembra, sve češća, sve veća, sve strašnija. ja vidim sebe kako u tim grobljima pojem vjehnaja pamjat svojim zemljacima. ja sam te svoje zemljake znao, dotle, samo sa školskog raspusta, u cveću bagrenja i mirisu jorgovana. sad sam ih upoznao i na latrinama, čučeći na latrinama u koje su bili, iz higijenskih razloga, namešteni veliki ekseri. moj zadatak u galiciji bio je da istrčim napred, ispred ljudi, da urličem komande, sa puškom u ruci. da budem dakle neka vrsta napoleona na mostu kod sela arkole. a ako čitalac misli da sam trčao prema neprijatelju kao neki šaplin, kome spadaju čakšire, to nimalo neće da me rastuži. ono što je meni pomoglo da, duševno, podnesem sve te gadosti, bila je priroda terena na kom smo ginuli. taj deo galicije liči, ponegde, na srbiju, sa svojim brdima, sa svojim šumama. jesen je u njoj topla. tek oktobra sve utone u blato. sa svetom iz kog sam bio došao, vezu je održavala pukovska kujna, koju je za našu četu držao četni narednik jovanović, za koga se šuškalo da ima javnu kuću u kikindi. imaone imao, on je i pod artiljerijskom vatrom stizao do nas, u mraku. obično bi kujnu doterao tako blizu, do rovova, da smo katkad, u vetru, mogli da namirišemo masnu goveđinu. on nam je donosio i poštu. ja i sad mogu da čujem, izdaleka. crnjanski, imaš pismo. prema naređenju, austrijski pešak, u rovu, mogao je da prima poštanske pakete, ali ne teže od dkg. broj tih paketa nije bio ograničen. meni je mati slala, redovno, jezivim strpljenjem koje samo matere imaju, takve pakete. petšest, dnevno. dvatri su stizala, i ja sam se tako hranio. u njima je bila kutijica sardina, i po jedna paprika, crvena, kao srce materino. pomenuta mlada devojka, slala mi je pisma. obično je bilo namirisano i plavo. jovanović je, po dužnosti cenzora, ta pisma, čitao. ne znam šta je taj čovek pri tome mislio. redovno ih je donosio. kod potkamijena ako me sećanje ne vara, pored lovačkog puka br. iz austrije, grdno smo nastradali. izvedeni smo na jedno brdašce, otkud se gradić, kao španija, video. kad se pojavismo, artiljerija nas je počela tući kao da smo na egzercirištu. to je bilo tačno. oficiri su nam, posle, pričali da je to bilo strelište ruskih topova, za vežbu. imali su odstojanja izmerena. sa tog brdašca malo se naših u šume iza nas vratilo. to veče, ranjenici su odvezeni tako da su noge i ruke visile iz kola, kao kad telad voze na klanicu. bio sam se grdno prepao. video sam da ću poginuti. kraj svega toga, ja sam u galiciji i pesme pisao. kad bih se udaljio iz čete i zašao iza neke kuće u šumarku, da legnem u travu, dva slovaka moje desetine, koja su me naročito cenila, mislila su da vršim nuždu. komandant našeg bataljona, major janaušek, koji me je mrzeo, imao je običaj da nas tera na juriše, u podne. veli, radi boljeg pregleda. on nas je do ruskih rovova pratio vatrom iz naceg mitraljeskog odeljenja. veli, radi ankuražiranja. visoki jablanovi duž druma u potkamijen i borovi posmatrali su sve to nemo. ja sam toj pomenutoj devojci serenadirao. gospodo, jednu pijanu čašu banatu. puna žuči, otrovane krvi i smeha, rumen njena rumenija mi je od pričešća, a ruka mi drhti više nego da dižem putir. ponoć je, pustite me da nazdravim, i ja. prospem li vino po belom vašem čaršavu, ostaće na njemu rumen vinograda. prospem li vino, zamirisaće beo čaršav kao sneg po žitu nevidljivom, ali niklom, i ozelenelom. gospodo, nazdravili ste svakom. još jednu pijanu čašu mom banatu. pijem u slavu druga svog, šustera proke naturalova, generalštabnog kaplara slavne armade bečkog ćesara, koga su streljali , novembra prvog. zid je bio tek okrečen, beo kao ovaj čaršav, po kome su prsnule rumene mrlje njegovog mozga i krvi, rumene kao ove mrlje pijanog vina mog. gospodo, prvu čašu u slavu druga mog. šustera proke naturalova, generalštabnog kaplara slavne armade bečkog ćesara, koga su streljali , novembra prvog. gospodo, ovu čašu onom bosiljku što smo ga našli u svilenoj vrpci oko njegova vrata. ovu čašu u slavu svetog jovana, slave njegove, ikone stare, koju je poljubio pre smrti. ovu čašu velikoj selendri kekendi, o kojoj nam je pričao da je najlepša varoš na svetu. čašu u slavu banaćanskog rata, čašu generalštabnom kaplaru, koga su streljali u štabu banaćanske divizije, u jednoj veneričnoj bolnici slavne habzburške dinastije. ovu čašu banaćanskoj diviziji, koja će izići sva pogrbljena od najgadnijih bolesti, pred obilića, sa veselim smehom i bezbrižnim urlikom, punim smeha. čašu banaćanskoj diviziji. gospodo, u slavu druga mog, koga su streljali u jednoj veneričnoj bolnici. gospodo, ovu čašu, u slavu onog dana kad mu svezaše ruke. beše jesenji dan, veseo dan. pod nebom su kružile krilatice, a po ulicama su se lepršale novine, pobedonosno, nad lišćem žutim, poletelim, pa klonulim. u slavu izmučenih šajkača zarobljenika što su ležali oko plotova nabijenih žicama, trnovitim i oštrim. u slavu plotova visokih, koji su krili sraman i stidan štab banaćanske divizije, od sveta i grada. u slavu plotova nabijenih žicama, pod kojima su stojale straže počasne, sa batinom, sve u slavu svetle banaćanske divizije. u slavu njenog generalštabnog kaplara, proke naturalova, plemenitog fon kekenda, koji je bio prošao bolnicu za oči, za trahom, za bolesna usta, za bolesni stomak, za bolesna pluća, za bolesne noge, za gluve uši, i ludnicu. pijem u slavu kotlova čađavih u kojima su vrile pomije koje su jeli kad zvona zazvone podne. pijem u slavu jednog jesenjeg dana i jedne venerične bolnice. stideo bih se da je moja zdravica prva, ponosim se da sam poslednji. pijem u slavu daščara punih stenica, nad glavama njinim. nažalost ne znam da vam ih opišem, gospodo. one nisu zidane u hladnom mermeru, kao crkve, nisu barok, ni rokoko, ni renesans, ni gotika, ni ampir. one su duge i pune postelja, lepo poređanih, kao grobovi vojnički, koje su naše dame okitile hrizantemama, gospodo. pijem u slavu njihovih malih prozorčića i u slavu lekara, belih, i ugojenih, koji su im dolazili, odeveni u belo, kao žene. gospodo, u slavu njihovih postelja, sramnih, punih crvenih, krvavih, mrlja, koje ne mogu da opišem, jer nisu ličile na ruže avinjonske. gospodo, ovu čašu onima što su ležali na tim posteljama, što nisu bile čiste kao postelje naše, bračne. ovu čašu onima što su se previjali na tim posteljama, od muka. mladićima kršnim i lepim koji su mirisali na jodoform, na miris što liči na maskot, koji rado upotrebljavaju naše dame. ovu čašu mladićima što su ležali na tim posteljama i pisali pisma u banat i pitali. da li je žito niklo? pijem još jednom šupama dernim i smradnim i mračnim, opkoljenim visokim plotovima, nabijenim žicama trnovitim, u kojima su, noću, bludele strašne, pogurene senke. pijem u slavu puka banaćana, koji behu verne sluge bečkog ćesara. u slavu kola banaćana, što se tu igralo oko stolova na koje su ih bacali i sekli. sekli nemilice, noževima strašnim, što su zadirali duboko, i besno, ali nisu mogli da iseku ni jedan jauk, iz tela njihovog, punog rana, okuženog, žutog, grobnog, jadnog. pijem u slavu kola banaćana. nek se u mom vinu, što ga evo prosipam pijan, na vaš beo čaršav, zatrese sila očajne radosti, i stida, zatrese kolo uz besne poskočice. gospodo, jednu čašu poskočici druga mog. drž se, seko, za kajiš, evo tociljajka. jednu čašu poskočicama pre smrti. nek se u mom vinu zgrče bolna lica, strašne glave ludih mučenika, i zaori kolo banaćana, što će pogureni, puni smeha, izići pred miloša. pijem u slavu ritavih pešaka, najboljih pešaka dične habzburške dinastije, što nisu koračali po bojištu, nego igrali kolo u jednoj veneričnoj bolnici. pijem u slavu generalštabnog kaplara, koji je komandovao, slavno, vojsku bolesti, svakojakih, po banatu. jednu čašu u slavu rumenih ruža, što su počele da cvetaju na usnama slavnih pešaka slavne vojske habzburga. pijem u slavu smeha banaćana koji je lagan kao i kolo njino, ali oštriji od jatagana. bataljona banaćana, što su puni smeha, sa veselom pesmom, opkoljeni stražom, marširali u bolnice. u slavu smeha banaćana, koji je lagan kao i kolo njino, ali oštriji od jatagana. dajte mi čašu da napijem praznicima. da napijem nedelji, kad se zvona oglase i kad sunce grane. da napijem ženama što stajahu nedeljom, pred kapijama. belom kruhu i vrućoj pogači, zveketu dukata i svilenoj, devojačkoj marami. devojci koja se nije plašila i nije se gadila rana, nego je zagrlila brata. ovu čašu ženama koje nisu prezirale gnojne karanfile na usnama banaćana, zanemelim od stida i besa. čašu kapijama, u nedelju, kad zvona zvone i dolaze žene, seljanke. mirisu rublja ženskog i belog kruha, iz kojeg ćarlija bogatstvo banatskog žita i smeha banaćana, koji je tvrđi od kamena. ovu čašu onoj ženi što je dopratila muža i nasmešila se jednim osmehom koji ne mogu da vam opišem, gospodo, jer ne liči na osmeh đokonde. ovu čašu ženama što mirišu na žito. nek ovo vino, što evo prosipam, zarumeni lepše nego one rane na braći njihovoj, što su bili viši nego kose, tvrđi nego motika i veseliji nego ralo, kad uđoše. a pogureni i bledi, i suhi kao đeram kad iziđoše pred žene, sestre, i majke. čašu u slavu one nedelje kad su pitali. da li žito niče? čašu ovu onoj majci što je, smežurana i seda, pogurena i hroma, došla i rekla sinu. čedo moje, kako bi te nana o sv. aranđelu ostavila bez kolača? gospodo, ne mogu da je opišem, za nacionaliste, jer nije ličila na caricu milicu. a ni internacionalistima, jer nije ličila na rembrantovu mater. ja pijem u slavu njihovog kola večernjeg, nedeljom. svetiljke su bile prašnjave i male. u malim prozorima ne beše svile nebesne, plave, ona je bila poderana. čašu ovu u slavu rite. po krevetima, u mraku, ležale su senke. muževi, ocevi, braća, deca u stidu i sramu. ja pijem u slavu smeha banaćana, koji je oštar kao kolac. pijem u slavu pesme banaćana, široke kao ravnica, lagane kao ugojena stoka, što hrani kao žito. u slavu one pesme koja se orila cele jeseni, , iz jedne habzburške venerične bolnice. čašu za onu mračnu gomilu oko postelje najkužnijeg druga mog. on mi je bio pesmovođa, banaćanski, bećarski. ja pijem u slavu smeha banaćana, što je ponosniji od čelika. pijem jednoj veneričnoj bolnici, iz koje se cele jeseni orila bećarska pesma. nek moje vino, koje prosipam evo besno po ovom belom, svečanom, čaršavu, zarumeni u slavu druga mog, kaplara proke naturalova, koga su streljali, , novembra prvog. pijem u slavu onoga dana kad je doveden. pijem u slavu papira rumenog što su ga čitali vojsci, pobedonosnoj, nasred bolnice. rečima kojima se pretilo smrću bataljonima banaćana. pijem u slavu smeha banaćana koji nisu hteli da idu u smrt. još jednu čašu diviziji banaćana. nek zdravica moja zaboravi vašar careva i naroda, nek zdravica moja klikne banaćanima. još jednu čašu za druga mog, za dan kad su ga doveli. beše veseo dan, jesenji dan. još jednu čašu svatovcu, onom koji se te večeri pevao u njegovu čast, slavnog generalštabnog komandanta banaćanskih bolnica. svatovcu punom materinih suza, devojačke kose, ruzmarina i rose. jednu čašu mladosti njegovoj. zid je bio beo kao ovaj čaršav, poprskan krvlju, kao ovaj vinom. pijem u slavu onog austrijskog vojnika koji mu je prišao da mu zaveže oči. u slavu banaćanskog smeha kojim je to odbio. njegovoj poslednjoj želji da mu dadu slavsku ikonicu da je celiva, poslednji put. u slavu onog dana kad su ga odveli. pijem za prostitutku kojoj je platio stotinarku da ga zarazi. onog istog dana kad se, spreman u boj, zaklinjao da će. i po danu, i po noći, u svakoj borbi, na zemlji i na vodi, i u zraku, ostati veran zastavi habzburga, što se, pobedonosno, vila nekada po evropi, u rukama banaćana. pijem u slavu te banaćanske stotinarke koja je plaćena za najgadniju bolest, a sve u slavu bečkog ćesara. u zdravlje te prostitutke koja ga je izdala. nek moje vino polije ovaj čaršav beo, da ne vidim na njemu njeno bledo lice, kad se pokajala pred sudom i pala pred njim na kolena. a on joj se smejao besno, lagano, banaćanski. pijem u slavu vojnog suda i barjaka crnožutih, kojima se nasmejao kad ga osudiše na smrt. pijem u slavu jeseni koja je gledala, kroz prozore, pogurenog druga mog, generalštabnog kaplara, šustera proku naturalova, koga su streljali, , novembra prvog, u jednoj veneričnoj bolnici, dične habzburške dinastije. u slavu kola banaćana koje je tako rado igrao. u slavu poruke njegove. poručio nam je da se, na povratku sa streljanja, otpeva banaćanski bećarac i odigra kolo. u slavu pogurenih i kužnih koji su igrali, i stražara koji su ih tukli batinama. ovu čašu poruci njegovoj. bosiljku koji mu je nađen oko vrata. plaču gorkom i jecanju koje se čulo cele noći, za njim. banaćanskom bećarcu kojim ga ispratiše do kapije, kad je odveden pred sud. čašu za svežanj siromašni, sa belim kruhom, koji mu ostade pod krevetom. u slavu visokih plotova, nabijenih žicom trnovitom. nek moja zdravica prospe ovo vino što ne može da utoli žeđ. nek moje vino zarumeni u slavu kola banaćana, punog bećaraca, što se igralo besno, bez jauka, u jednoj veneričnoj bolnici dične habzburške dinastije. ovu čašu pijem pogurenom i sramnom drugu mom, generalštabnom kaplaru divizije banaćana, koga su streljali, , novembra prvog. gospodo, jednu pijanu čašu banatu. čitalac je možda stekao utisak da je k und k. regimenta samo kukala i jadikovala i da se nikad nije bunila. čitalac se vara. iako je disciplina u austrijskoj vojsci, osobito u stajaćoj vojsci, bila užasna, kao u francuskoj legiji stranaca, već je u bečkereku, u garnizonu, dolazilo do insubordinacija. zatvori su bili, već krajem , puni marodera, a sabotaža je, u austrijskoj vojsci, naročito u slavenskim pukovima, bila opšta. pred polazak na bojište, mi smo imali u bečkereku dva senzacionalna doživljaja. prvi je bio bombardovanje bečkereka, francuskim ? aeroplanima, koji su bombardovali ekserima. ti ekseri bili su, u stvari, minijaturna čelična koplja, koja su, po zakonu teže, padala ubrzano i zarivala se duboko. stvar je bila jedna fantastična kiša. bezopasna. drugi je bio. vežba bojnim mecima. vodovi su imali da napreduju, uz vatru rezerve, i da se priviknu fijukanju metaka iznad i pored glava. stvar je bila mnogo opasnija. prvi put je jedan redov digao kundak na oficira, meni naočigled, kod zločova. dvaderet i deveta je marširala, ali je na nju počela da pada i senka vešala. austrija je, međutim, i kod kuće vešala, a među obešenima bilo je i mojih poznanika i rođaka. miloš drndarski, u selu pločica. sin profesora jovonovića, za koga mi se preudala strina, u novom sadu. kad bi se pripremalo vagoniranje maršbataljona, sabotaža bi se pojačala. pored svih kazni, bilo je pucanja samom sebi u nogu, u ruku, i inficiranja bolestima. veneričnim. jedan rumunski puk, iz arada, uveo je modu trahom. trahom je strašna, prilepčiva očna bolest, poreklom iz egipta, koja je među sirotinjom u podunavlju, u ono vreme, bila jako raširena. inficirajući se trahomom, austrijski pešak nadao se da će sigurno izostati iz formacija koje su slate na bojišta. u isti mah se izlagao opasnosti da orlepi na oba oka. austrija je i tu bolest smatrala kao simuliranje marodera, i slala je na bojišta i inficirana odeljenja. u jedan vod trahomaša, uz cerekanje majora janaušeka, raspoređen sam bio i ja. strah od smrti prolazi brzo, posle bitaka, ali, kad se setim trahoma, mene, i posle toliko godina, podilazi jeza. čini mi se da mi curi u zagnojenim očima. lekari našeg puka vršili su sabotažu, već , tako da je bila skoro očigledna. većini nije bilo povratka, bili su na bojištu, bez odsustva, od početka, pa im nije više bilo stalo ni do čega. u zgodnom trenutku punili su bolnice, sa previjališta. radilo se po onom našem. gledamo se nemo, al se razumemo. dr dumić, iz melenaca. sima aleksić, iz novog sada. čapa radovančev, iz pančeva. ostalima ne pamtim imena. mene je spasao šaca petrović, lekar iz kikinde, koga sam znao i pre rata. pri spasavanju ranjenika, pod vatrom, on se bio tako pročuo, da je bio odlikovan velikom srebrnom medaljom za hrabrost. bio je ranjen u ruku, ali je radio i dalje. kad me je video, posle jednog krvavog dana, kako žvaćem hleb i sedim na kiši, na jednom panju, rekao mi je da dođem na previjalište, ma kako. njihova će briga biti da me dalje šalju. ja sam prvo, izgubio šinjel to se kažnjavalo i spavao na kiši, mokar kao iz bunara, u nadi da se razbolim, ali nikad nisam bio zdraviji nego te jeseni. zatim sam, pri uskakanju u ruski rov, udaren kundakom po nosu ja i danas mislim, slučajno, u gužvi koja je nastala pri razoružanju. krv mi je, međutim, lopila tako da su mi grudi bile natopljene krvlju. u džepu bluze nosio sam nemačko izdanje dostojevskog o sibiru. universal. na pola sata pre toga, ja sam još raportirao janaušeku, pa su mu sad javili da sam ostao mrtav u ruskom rovu. ranjenici koji su to veče odneti u bolnicu odneli su glas o mojoj smrti daleko, tako da je do moje matere, u ilanču, dopro. međutim, kad je pao mrak, ja se pojavih na previjalištu, i petrović me je našao u senu, na tavanu previjališta, gde me je radovančev bio smestio. lekari su dole radili, sekli, previjali, i danju i noću. avlija je bila puna ranjenika u blatu. srbi bi čučali kraj svog zemljaka koji je umirao. rumuni su plakali i praštali se, kao da na tuđ pogreb idu. mađari su psovali i bolničare, i lekare, i božju majku. a samo su rusi, u velikoj gomili, u mraku, ćutali i pružali ruku kad bi bolničar sa fenjerom i čajem prošao. onaj među njima koji bi prestao da pruža, žedan, ruku, smirio bi se, zauvek, u blatu. petrović je tvrdio da mi ništa naročito nije u nosu, a ljutio se što nemam bar temperaturu. veli, ne može to tako. pa ipak, sutradan, pri opštem pregledu, dr dumić je pronašao da imam bolesna pluća i tolika je bila disciplina, u austriji, u vojsci, da su i dva mlada lekara, mađara, potvrdila tu dijagnozu. otuda tuberkuloza kod junaka romana u dnevniks o čapnojevićs. na divizijskom previjalištu, sutradan, pronašli su da mi nije skrhana kost u nosu, a da su mi pluća sasvim u redu. kroz dvatri dana, imao sam da se vratim u puk, i javim janaušeku. međutim, toliki je bio tih dana priliv ranjenika na previjalište, da sam ubačen u jedan transport koji se zadržao tek u brodiju. odatle sam se javio materi, preko telegrafa, u ilanču. može se zamisliti moje zaprepašćenje kad sam, kroz tri dana, pozvat u bolničku kancelariju, gde mi je saopšteno da odlazim hitno u jednu bolnicu u beču, u bolnicu manastira kćeri božanske ljubavi, gde, vele, imam tetku, katoličku kaluđericu. ja sam stajao u stavu mirno i mislio da sam poludeo. međutim, sve je to bilo u najlepšem redu. sve je to siromah buca udesio. slučaj je najveći komedijant u svetu. moja mati, kao što je čitalac video, imala je brata u beču, koji je želeo da učim eksportnu akademiju, a kad ja to nisam hteo, on me je izbacio. međutim, kad je moja mati dobila moj telegram, ona se, sirota, obratila bratu, i on se omilovao. molio je svoju ženu, bečliku, da moli jednu princezu vindišgrec. a moja ujna, bečlika, setila se sestričine moje matere, koja je, zaista, bila kaluđerica u jednom manastiru u beču. o kojoj, da postoji na svetu, ni pojma nisam imao. to je bila jedna gospođica vujić, sestra od tetke moje matere, koja je htela da se uda, pre mnogo godina, u pančevu. ali joj nisu dali za onog koga je ona htela. ona se onda bila rešila, kao ofelija, da se davi, ali se zatim predomislila i rešila da ide u manastir. a pošto srpskih ženskih manastira u to doba nije bilo, i veru je promenila. otišla je u katolički manastir u sarajevu, a sad se nalazila u beču. za familiju vujić, u pančevu, bila je kao i mrtva. međutim, da me premeste u beč, trebali su nju. po jednom paragrafu u austriji, svaka je porodica imala teorijsko pravo da svog bolesnika ili ranjenika premesti u svoje mesto stanovanja. međutim, u praksi, za tako što je trebalo kao za sve u austriji, protekcije. stvar su svršile princeza i kaluđerica. pojavih se, tako, novembra , opet u beču, ali ne u svom pansionu nego pred vratima jednog ženskog manastira toechter der goetlichen liebe, koji je bio manastir u prizemlju, a na spratu bolnica. dočekala me je jedna starica, kaluđerica, sa belim platnom oko glave, kao neka holandska ribarka. imala je belo kuče ka krilu, koje je lajalo na mene, a oko pasa imala je brojanice od crnih zrna. ona me poljubi u čelo, a pomilova po obrazu. reče mi da je i ona bila vujić, kao moja mati, iz pančeva. ja onda pomislih da je život možda samo jedna komedija, goldonija. bio sam se, dakle, vratio, u beč, opet, posle godinu dana, ali to više nije bio onaj beč od pre godinu dana. nije u njemu bilo ni mog pansiona, ni univerziteta, ni mog birimca, ni pokvarene, vesele, marijete loriol. nosio sam apoteku lekara, preko dana, i učestvovao u dočeku ranjenika. u prizemlju je bilo puno belih ljiljana, a na spratu štaka, i proteza. orgulje su svirale pod nama, a, možda, i nad nama. u mom sećanju se sad sve to tumba. uveče sam mogao da idem kod ujaka, ili u pozorišta, i svuda, a kad bih se u zoru pojavio pred vratima manastira dovoljno bi bilo da viknem der neffe nećak i vrata bi se otvorila. u galiciji sam video rat. u beču. kako se jedno carstvo i jedna prestonica raspadaju. beč je, već u jesen , bio jedna ogromna javna kuća. usred rata, sedeo sam tako u teatrima, prolazio na talasima valsa, zalazio u porodice svojih poznanika i video ljudsku bedu i ljudska srca. korupcija, prostitucija, melanholija, svuda. svud je na zidu bila jedna slika. jednog starca, u uniformi maršala, sa bakenbartima kao u belog zeca, kome se sin ubio, kome su ženu ubili, i koji se sad molio bogu, za austriju. postojala su tada dva beča. jedan. zdrav, mlad, koji je odlazio na bojišta, da se vrati u bolnice, bez ruku, nogu ili glava. a drugi. bogat, krezubav, škart, zabušant, koji se pario kod kuće sa ostavljenim ženama. jedni su išli u smrt najbolji deo stanovništva a drugi koji su se bogatili na račun njihov okretali su se još uvek na muziku valsa. to je bila selekcija. u budućim ratovima bar ta nejednakost nestaće iz eugenetike čovečanstva. svi će biti jednaki pod bombama. moja tetka, kaluđerica, tražila je od mene u beču samo jedno. a to je, da nedeljom primam svetu pričest, kao i ostali pacijenti. kad sam ja protestovao da nisam katolik, nego pravoslavan, ona mi je rekla da je sad rat, da je bog jedan, i da bi moje odbijanje moglo da se tumači kao demonstracija u crkvi. ja onda pristadoh da isplazim jezik, na koji mi je spuštana hostija. stvar je bila jako ceremonijalna. meni, ravna do kosova. čitalac sad, možda, kaže. sve je to lepo, ali kakve to veze ima sa vešalima. čitalac će videti, odmah, da ima. naime, moja mati nije u beču imala samo tog brata, i tu sestričinu, nego i brata od strica, majora kostu vujića, koji se tada nalazio na položaju ađutanta vrhovnog vojnog suda. taj kosta je, preko dana, bio pravi kir janja, ali je uveče dolazio po mene, da me izveze, u fijakeru sa gumenim točkovima. ja sam u beču imao svoja pređašnja društva, većinom studenata, i studentkinja, sa univerziteta. kosta je imao svoja društva, raznih bečlija, i bečlika, iz svih klasa, čak do ćerki hausmajstora. oko ponoći, onda, počeo bi da nam priča. o onima koji su osuđeni na vešala. sve do proleća , ja sam tako prolazio bečom, kao senka, i ko zna dokle bih bio posmatrao, tako, pozadinu rata, da nije došlo do ovoga što se tada zvalo. poseta sa najvišeg mesta. princeze, erchercozi, car, kad bi pravili posetu bolnicama, imali su da vide, kao u selima potjomkina, samo ranjenike sa medaljama. one koji bi se zatekli bez medalja izbacili bi, hitno, iz bolnica u druge bolnice, ili u puk, ili na bojišta. car karlo je, docnije, imao običaj u takvim prilikama da uhvati ranjenika za medalju, ili za dugme bluze, pa da pita. gde ste to dobili? jeste li učestvovali u bitkama? to isto. ponova. po nekoliko puta. mene je tetka, u takvoj prilici, sakrila jednom u bolnice salcburga, zatim u sanatorij grafenhof st. johann na m., a preko leta, u letovalište franca jozefa, u banji išl. imao sam vremena da pišem, ali mi nije bilo do pisanja. međutim, u jesen , ni ta kamuflaža više nije bila moguća. moja tetka, onda, da bi me spasla odlaska na ratišta, udesila je da me bolnica proglasi za privremeno nesposobnog i pošalje na službu koja nije ratna. a ne treba, valjda, više ni da kažem da je siromah buca, komedijant, onda nekako udesio da to bude tačno tamo gde me je austrija 4. avgusta . uhapsila. upućen sam na službu, u segedin, u direkciju državnih železnica, koja se nalazila nedaleko od policije, a prekoputa parnog kupatila. u direkciji se nalazila i, tajna, komanda vojnih transporata, koja je upravljala ratnim saobraćajem sa ratišta i na ratišta, na balkanu, i u rumuniji. ne treba ni da dodam da je služba bila strogo poverljiva. čitalac se možda sada pita kako je bilo moguće da posle svega što sam ispričao mene upute na takvo mesto. odgovor na to je da je takva bila austrija. njena vrhovna komanda armee ober kommando imala je inicijale. a.o.k., što je značilo vrhovnu komandu, na nemačkom. međutim, već te jeseni, sva austrijska vojska, i oficiri i vojnici, imali su običaj da kažu da bi to trebalo da znači. sve bez glave. ales ohne kopf. a.o.k. u toj komandi ja sam bio telefonist, u ekipi eksperta, visokog, železničkog činovnika, sa titulom doktora prava. radilo se, kao u rudnicima, na smenu i danju i voću. dva dana danju, treći dan i danju i noću. grafinoni su bili u rukama oficira, a tako isto i šifra, telegrami, formulari, kontrakcije, potpisi. i odgovornost je bila njihova. međutim, posle ponoći, oficiri bi često otišli u svoju sobu da spavaju, na crnim, kožnim, ulubljenim divanima železničara. ostavljali bi grafikone, formulare, telegrame, sa blanko potpisima. to je od njihove strane bilo, možda, jako lakomisleno, jer se je lako moglo desiti da se transporti, ppeko teletona, rđavo diriguju, upute na prugu koja je zakrčena, ili pogrešno zadrže na stanici segedina. moglo je da dođe do zakašnjenja, a zakašnjenja da budu vrlo neprijatna, da ne kažem fatalna. u svakom slučaju, za vreme mog boravka, u toj komandi, prisustvovao sam, katkad, vrlo neprijatnim scenama zbog pogrešaka. dolazilo je i do istrage, bilo je i strahovite dreke, preko telefona. svaki bi se derao na svakoga, i niko nije hteo da sasluša mirno nikoga. na kraju krajeva, vuk bi pojeo magarca. sećam se, na primer, onoga što se, dok sam ja bio tamo, desilo dvatri puta turcima. turska je u to vreme bila počela da šalje trupe na austrijska i nemačka bojišta, a te trupe su dobijale, na tri stanice segedina, ritualnu muslimansku hranu. da bi se takva hrana pripremila, bilo je potrebno da stanica dobije u telegramu, ppeko teletona, jednu šifru. ako bi ta šifra, slučajno, izostala, turke bi u segedinu sačekala čorba od čvaraka, a u vagone bi im se korpama ubacivala slanina. dabogme, dolazilo je zbog toga do velike dernjave među saveznicima, ali pogreška, katkad, nije mogla da se popravi i turci su nastavljali put, bez ritualnog ručka. mi smo tvrdili da je šifra za ritualnu hranu bila data. stanica. da nije bila data. sećam se da je dolazilo, dok sam ja bio tamo, i do ozbiljnijih šala nego sa turcima. nekoliko puta nemačka komanda na stanici u oršavi urlikala je preko telefona, tražeći neke transporte, u zadocnjenju. stvar je bila vrlo neprijatna i svi smo bili bledi kao krpa. sama naša komanda trudila se da stvar zataška. naročito je bila dramatična istraga oko zakašnjenja nekih haubica ako me sećanje ne vara, za vreme bitke kod targu jiu. ta stvar se dugo diskutovala i posle toga smenjena je ova ekipa pisara i telefonista, kao nesposobna. a upućena u pukove i kazne radi, na ratišta. ta sudbina nije mimoišla tada ni pisara koji je radio sa mnom, noću, kona, jednog slabušavog peštanca. ni mene. u zimu , ja sam upućen iz segedina u puk, a valjda zbog tih haubica u školu za rezervnog oficira, u ostrogon. bio sam bled kao krpa. a.o.k. u segedinu sam stanovao kod jedne starice koja je u ratu izgubila sina jedinca. husarskog oficira. kad bih se vratio uveče iz kancelarije, zatekao bih je, često, kako sedi pred slikom na zidu, svoga sina, ili kako stoji na prozoru i gleda prema stanici, kuda je vojska bila otišla. ona je prema meni bila dobra. ja sam prema njoj bio pun poštovanja. u okolini segedina ima mnogo ruža, koje piljarice donose na trg segedina i prodaju, jevtino. te piljarice govore dijalektom segedina, koji i ja znam, mada nisam tamo rođen. ja sam prijateljski razgovarao sa njima. suština njihove filosofije bila je jedna izreka, koja je glasila. nekako će već biti, jer još nikad nije bilo tako, da nekako nije bilo. valahogy csak lesz, mert meg sosem volt ugy hogy valahogy ne lett volna. kad bih bio slobodan, ja sam vreme provodio na tisi, u čamcima. ni taj svet na vodi a vizenjarok nisam mrzeo. ja sam uživao u razgovoru sa njima. ali da je bilo moguće, ja bih tada rado bio priredio i prevrtanje vozova koji su se kretali na balkan, ili su dolazili sa balkana. u segedinu nisam više bio onaj balavac iz beča. bio sam postao suv kao hrt, sa očima kurjaka. hranio sam se na stanicama i skoro svaki dan sretao se sa poznanicima, zemljacima, vršnjacima, koji su išli na ratišta, ili dolazili sa ratišta. slušao sam o vešalima. austrija je vodila rat prema našem narodu, kao prema zverovima, ili stenicama. nije mogla očekivati pardona. osveta će uvek biti oružje slabijega, a sabotaža, ma kakva, slatka. arhive te komande svakako postoje. bila bi to interesantna lektira za nekog lešinara naše literature. u srbiji, stari ljudi morali su da ustaju i skidaju kapu okupatorskim oficirima, pa i njihovim ženama, i droljama. u kruševcu, jedna mlada učiteljica, koja nije htela da tako pozdravi oficira, bila je batinana. pomenuta mlada devojka iz šapca videla je svoju razrušenu kuću u austrijskim novinama, a njenog starog oca, koji je bio talac, samo su slučajno mimoišla vešala. moja mržnja na austriju bila je tada postala tolika, da bih mucao, pri razgovoru o alejama vešala, koja je austrija bila u srbiji podigla. a moje rodoljublje imalo je, katkad, oblik jednog nasleđenog porodičnog ludila. sve što sam radio u ono doba, radili su i moji vršnjaci, i više od toga. sve su to zrna peska u moru patnje našeg naroda. a sem toga, i da sam o tome rekao više, niko mi danas ne bi verovao. hteo sam samo da kažem da ovu pesmu, ove patetične stihove, nisam isisao iz prsta. ja sam bio rešio da ctampam svoje pesme, usred rata, u časopisu društva hrvatskih književnika, u savpemeniks, i poslao sam bio prve pesme ove vrste uredniku toga časopisa, juliju benešiću, koga nisam znao i koji je mislio, u početku, da je moje ime neka vrsta pseudonima. pred odlazak iz segedina, ja sam mu pisao ko sam, a on mi je pisao čudna, romantična pisma, a obavestio me je i o tome da cenzura ponešto briše u mojim pesmama. u ovoj pesmi brisala je reč vecalima, u naslovu, a sve ostalo ostavila. takva je, u austriji, bila cenzura literarnih časopisa. kao što rekoh, kad bi cenzura nešto brisala, benešić bi to davao muzičaru konjoviću, svome prijatelju, da dopeva. lično sam benešića video tek pri mom odlasku u italiju, u njegovoj kancelariji, na griču. kad sam ušao kod njega, u ratnoj opremi austrijskog oficira, za trenutak ućutao je. veli, to što pišem neke rodoljubive pesme u uniformi austrijskog oficira, to mi još ne daje pravo da uobrazim išta. to je radio i preradović, u uniformi austrijskog generala. ali da pišem i ctampam takve pesme, pod punim svojim potpisom, za vreme rata, e to mu se već dopada. odmah zatim odveo me je kod tri gavrana, da jedemo rakove, koje je jeo sa uživanjem gurmana. a pozvao je bio i lunačeka, urednika obzopa. ako me sećanje ne vara, lunaček je tada pisao neku ogromnu romančinu o zagrebu, koju nikako nije uspevao da završi. a bio je zaboravio kako počinje. posle rata, i kod nas bilo je ljudi, pa i književnika, koji su tražili čak i od narodne skupštine da im se uračuna dsplo u godine karijere, i za penziju, vreme kada su se, kako rekoše, izlagali opasnostima zbog svog rodoljublja. budući lešinari naše literature mogu pisati o meni što god hoće, ali moje ime ne mogu naći među takvima. u ratu roditeljska ljubav potencirana je užasom. pred smrću, svaki ljudski osećaj je intenzivniji. u mladosti, i u ratu, čovek nosi u sebi duboku čežnju za srećom, kao da će večno živeti i kao da je budućnost, kraj svih grozota, lepa. iako sam bio bled kao krpa od pretrpljenog straha, ja sam iz segedina pošao na ratište zadovoljan. pred polazak, telegrafski sam pozvao svoju mater, iz ilanče, da dođe da se vidimo. bilo mi je žao te stare žene, da me ne vidi pre nego što odem. međutim, moj telegram, slučajno, ppeko teletona, bio je sabotiran. komanda u kojoj sam radio krila je svoju adresu, a adresa joj je bila, tačno, ova. bahnhof linien kommando szeged. misleći da je ono linien, valjda, neka gramatička nakarada što je i bila telegrafista je moju adresu, ppeko teletona, javio u ilanču ovako. bohnhof kommando szeged. moja mati je bila dojurila u segedin i uzalud me je tražila. ona me je tražila po segedinskim stanicama, a ja sam sedeo i čekao nasred segedina, u zgradi nedaleko od policije. moja mati je, kad je pao mrak, među vozovima punim trupa, trčkala uz crvene, zelene fenjere, uz lokomotive iz kojih je izbijala para, kao iz zmajeva, i, najzad se gorko zaplakala. vikala je i moje ime. ja sam, sutradan, pošao u tvrđavu komoran. austrijska vojska imala je uoči zime godine . mnogo mrtvih, a naročito mladih oficira, u italiji, pa je, valjda zato, neko u ministarstvu, u beču, bio rešio da se svi studenti univerziteta, koji još nisu oficiri, upute u škole za rezervne oficire. ja sam se bojao istrage u komoranu, zbog onih zalutalih haubica. umesto toga, i ja sam bio upućen, iz komorana, u školu, u jedan zarobljenički logor kraj ostrogona. a.o.k. u tom logoru, pod snegom, već posle tri meseca, polažem ispit. prvo odgovaram na teorijska pitanja, koja su smešna. kolika je visina puščanog metka na raznim odstojanjima, na , na , na 1. metara itd. i slično. zatim polažem komande, na egzercirištu. urličem, i okrećem četu, kao da je lepeza, u kolonu. i slično. najzad mi daju ratni zadatak. bataljon je stigao na reku, i imaće da je pređe, u čamcima, u zoru. imam da ga osiguram, vatrom, pri prelazu, sa jednom četom i dva mitraljeza. neprijatelj je na obali preko i čuje. komande? istrčavam i komandujem vodnicima, znacima. razvijam ih u strelce, izvodim pod nasip, razmeštam, ukopavam. mitraljeze na krov nekih valjda ribarskih kuća. kamufliram. crtam, brzo, situaciju i šaljem skicu natrag, bataljonu. bićemo ukopani do ponoći, čim se razdani moći ću da tučem bočnom vatrom. igramo se, kao deca, rata. prilazi nam zatim ispitna komisija, sa predsednikom generalom snjarićem, na konju. priteruje konja i pita kako se zovem. ja onda urličem, u stavu mirno, licem prema neprijatelju, ime. on me na našem jeziku pita jesam li srbin. velim, srbin. veli, dobro je bilo. komandovao sam znacima i nisam pustio ni glasa. položaj je dobro izabran. i mitraljezi su na dobrom mestu. ja sam čak zagazio i u vodu. skica je vrlo dobra. iznenadilo ga je kako dobro crtam. dao sam mu punu iluziju, kaže. odličan. snjarić je jahao malo nakrivljen. pri prelazu save dobio je metak, u nezgodno mesto. njegov konj, za sve vreme dok je govorio, udarao me je njuškom. trepćem, a ne bi trebalo da trepćem. idućeg dana novi oficiri priređuju pijanku u javnim kućama ostrogona. krajem veka to je bio rascijanski garnizon. gore, na bregu, gde je onda bila tvrđava, sad je velika bazilika, sedište arcibiskupa, primasa mađarske. posle te pijanke razilazimo se u pukove. odlazim u komoran dvaderet i devetoj. očekujem da ću sa njom na ratište. međutim, posle sedam dana dolazi moj ratni raspored. imam da odem u vrhovnu komandu armije na soči isonzo armee u san vito, na taljamentu. ja u prvi mah mislim da su poludeli, ali, nema sumnje, sve je u najlepšem redu. polazim specijalnim, oficirskim vozom iz pešte u italiju. po činu, u vagonu, najmlađi sam, ali razgovor sa jednom mladom devojkom pod prozorom, koji se čuje, popravlja među oficirima moj rang. naime, ispraća me jedna vitka, crnomanjasta devojka, sa tamnim, melanholičnim očima. mađarska pesnikinja tabori piroska. njena sestričina je jedna od najlepših žena pešte i poznato je da je vrhovni zapovednik austrijskih trupa u rumuniji general keveš obožava. to je javna tajna. ispadam, dakle, neka važna ličnost. takva je bila austrija. udine, u italiji, prazno je još porušeno, a nema ni jedan prozor. mi, oficiri, međutim, imamo svoj hotel, i restoran, i pozorište. operetu, iz beča. imamo i svoj bordel. kažu da ima dva ulaza, jedan za činove do majora. drugi za više od majora. generali, kažu obešenjaci, imaju i profilaksu. trupe koje prolaze imaju od koprive šinjel. za doručak dobijaju neki prženi kukuruz, kao kafu, i neku zovu, kao čaj. đonovi im propuštaju vodu. za ručak imaju repu. za večeru valjuške od crnog brašna i kupus, pomešan. neverovatno svaki dan. austrijskom vojskom u italiji komanduje srbin. general svetozar borojević. razza di mercenarii. prelazim, zatim, reku taljamento, kojom još plove lešine pobijenih konja. sećam se lepe, vesele, pokvarene marijete loriol, i kažem sebi, poluglasno. la charogne. stižem, zatim, u varošicu san vito, koja je puna bagrenja, belog, žutog, plavog, i, u kojoj je počelo proleće. stanovništvo se razbežalo, ali na opštinskoj česmi ima žena i devojaka, koje me posmatraju, nemo, neprijateljski, dok prolazim. one veselo ciče, i smeju se, kad talijanski progovorim. neke su vrlo mlade. svet mi se tuži, jer misli da sam talijan. kad opaze da nisam, izvinjavaju se, povlače se i gledaju začuđeno za mnom. pitaju me ko sam. san vito ima malo, vrlo staro pozorište. jedna mlada talijanka vodi me da mi ga pokaže. priča da su najveći glumci gostovali u njemu. varošica je puna ženskih činovnica vrhovne komande, koje se zovu pomoćne snage hilfskraefte a koje su mlade, lepe devojke, dovedene iz beča i austrije. pri kraju rata, sve su već bile prostituisane. imaju vrlo lepe haljine i talijanke im zavide na haljinama. vrhovna komanda u san vitu smeštena je u jednoj zgradi od mramora, u koju se ne može bez specijalne dozvole, a iz koje se ne izlazi više, bez specijalne dozvole. na hodnicima stoje podoficiri pod oružjem. predajem dokumenta i dobijam prenoćište u jednoj kući koja je sva u glicinijama plavim. idućeg dana prima me jedan major. veli, ja sam određen u obaveštajno odeljenje komande i imaću da idem u jedan konjički puk, draguna, na položaj, da zarobljene oficire rarlscavam. major mi daje jednu knjigu i kaže mi da tu knjigu ne smem da odnesem, ali da je napamet naučim. razgledam knjigu i vidim da se u njoj nalaze podaci o talijanskim pukovima sa kojima ratujem. boje, oznake, oficiri, pa čak i poverljivi podaci o tome kako se koji puk držao pri polasku na bojište i vagoniranju u železnice. nad majorovim stolom velika mapa od reljefa sa našim i talijanskim položajima. zastavice se menjaju prema izveštajima sa fronta, i iz švajcarske. iz švajcarske izveštavaju, austrijski špijuni. major mi kaže, sutradan, da se spremim. došla su kola po mene, koja će me odvesti na položaj. kaže mi da odlazim u jedan konjički puk, čiji je komandant jedan princ, pa da pazim. zatim mi daje dokumenta i pita me, uzgred, jesam li poljak ili srbin? velim, srbin. on vrti glavom. sutradan, pred veče, vozim se kolima, kao da idem u ilanču, jednom dragunskom puku ako me sećanje ne vara, br. i stižem u mraku. dobijam, za stanovanje, čitavu jednu, praznu, kuću. hodam po njoj i biram gde da mi nameste postelju. konjanik koji me je dovezao postaje moj posilni. ceo puk je sastavljen od poljaka i čovek me pita čuvši moje ime, da li sam i ja poljak? zatim mi pokazuje put u ađutanturu i idem na večeru. pre večere, izlazim na raport komandantu, princu, i predstavljam se onako kako se u austrijskoj vojsci predstavljaju. urličem čin, ime, prezime, i formulu da se predstavljam najposlušnije. princ mi pruža ruku, ali dodaje, jetko, da ne zna ni ko me je poslao, ni zašto sam došao. oni i sami umeju da zarobljenike rarlscavajs, a znaju i talijanski, dobro. pukovska trpezarija je raskošna, kao da smo ušli u veneciju. imamo pet jela, i sladoled, na kraju. kod stola nikako mi ne uspeva da zapodenem razgovor sa susedima, ni prekoputa, ni desno. svaki je oficir za stolom grof ili barun. der mensch beginnt beim baron. jedini običan čovek je lekar u puku, rumun. razgovaram sa njim i on se, očigledno, cereka na to što me je snašlo. u tom društvu pazi se samo na to. kako jedu šparglu. jedem je prstima, kao glistu comme il faut. talijanska artiljerija grmi, ali ne tuče selo, puca idilično. posle večere, vraćam se u praznu kuću. sva je u mesečini i cveću. hodam po kući kao veštac, sa svećom u ruci, i tražim svoje knjige, mastilo i pero. poljak ih je smestio u jednu praznu sobu. sedam na svoj sanduk i pišem. kuća je prazna, ali u jednom mračnom uglu primećujem neku stvar. jednu ruku od bronze, koja je bila upijač. znam da je neverovatno. već idućeg dana, po podne, zovu me u ađutanturu i kažu mi da se spremim, vraćam se u san vito. kola me čekaju. dali su mi vele, pečenu gusku, i flašu šampanjca. mogu večerati na putu. pitam treba li da se odjavim komandantu. vele, nije potrebno. vraćam se, istim kolima, u san vito, a moj poljak mi priča na putu da napolju, na položaju, draguni očekuju, sutra, krvavu bitku. u san vito, sutradan, izlazim na raport, onom majoru. on se smeje i kaže da sam bio poslat pogrešno. veli, moj raspored je izvršilo ministarstvo u beču, ali pogrešno. želim li da me vrate u puk ili na oporavak u abaciju? velim, meni je to svejedno. veli, onda ovo drugo. tako se opet vraćam u udine. imamo operetu. zatim putujem u opatiju. zaboravio sam da mu vratim onu knjigu. prema običaju u austrijskoj vojsci, oficir, pri povratku iz ratne zone, dobija nekoliko nedelja odmora, kao rekonvalescent. ja se smeštam u jednu bolnicu u opatiji, koja je u stvari hotel. oficiri u hotelu kašlju, ćopaju, sunčaju se, a ima ih i kojima su žene došle u opatiju, i čekaju. ja nisam više suv kao kurjak, kao u segedinu, niti me rat više zanima, kao u galiciji. vratio sam se iz san vita, umoran. rat traje isuviše dugo. prekodan hodam, putem kraj mora, koji dobro znam, u iku i lovran, a uveče skupljam svoje pesme u jednu zbirku. u zbirku itaka, pored političkih pesama, ulaze, sad, i ovakve. iako je proleće u punom jeku, katkad, kad je dan hladniji, ja imam onaj čudan osećaj, da je jesen. preko mora vidim rijeku i sušak, sa kućama gde sam pre tri godine živeo. opet sam se dakle vratio. zašto? to nema baš nikakvog smisla. i poznanici, i poznanice, kažu mi da sam se mnogo promenio. sestre cernjajski sad rade u odelu bolničarki, lepe su, i snažne kao atleti, ali ne igraju više veselo. ne igra više veselo ni romilda morpurgo. sestra zubranićeva ne čita mi više kardučija i leopardija, nego kaže da je veliki pesnik danuncio. u jednoj knjižari, u opatiji, u izlogu vidim pesme pomenute mađarske pesnikinje. za decu. ja se na to smejem. prošlost i sadašnjost trče tako kao dva klovna, paralelno, ali se više nikad sastati neće. ne mogu. u svom prtljagu, sem svakojakih stihova, nosim i dnevnik o čapnojevićs, koji je narastao. kao kupusara. šta sve nema u njemu. urednik savpemenika primio je neku moju prozu i piše mi da mu šaljem i prozu. sasvim sigurno, da treba da pišem i prozu. ja se onda spremam da noću, u hotelu, pišem i prozu. međutim, kroz tri nedelje, kao naručen, u opatiju dolazi car karlo, pa one koji nemaju medalje za hrabrost, navratnanos, izbacuju. mene šalju u komoran, u dvaderet i devets. zamišljam kako će car hvatati one koji budu bili na raportu za dugme, ili medalju, pa kako će ih pitati, glupavo, ponovo. gde ste to dobili? jeste li učestvovali u bitkama? pa mi je milo da odem i ne gledam to. u početku jula, ja sam opet u komoranu. ađutant puka više nije major taš, nego jedan major iz osijeka, srbin, koji ima veliku zlatns medalju za hrabrost, najviše odličje koje se može dobiti za učešće u ratu. on pregleda moja dokumenta i smeje se mom izletu u italiju. razmešta me u jednu četu, kojom komanduje jedan moj drug iz temišvara, sa kojim smo se igrali u detinjstvu rajter šandor. ulazim, dakle, kod tog kapetana i predstavljam se, urličući, a on se kikoće i kaže da sam porastao. pruža mi ruku. deset me godina nije bio video. veli, ne bi me poznao. ali sam dobro došao. on će na pijavu, idućeg meseca, pa, ako treba da poginemo, zajedno ćemo. iako ja stojim, pred njim, u stavu mirno, čini nam se kao da smo se vratili u detinjstvo i da se, vojnika, igramo. podseća me kako sam ga jednom odalamio. a ja njega kako me je jednom, bosonogog, kad sam donosio hleb od pekara, sačekao bičem i terao da skačem kao čigra. njegov je otac bio arhitekt i zidao je kuće u jelisavetinom predgrađu, u temišvaru. mi smo sa tih građevina, i sa trećeg sprata, skakali u pesak. jednom sam se, na jednoj dasci, na zarđao ekser nabo i on mi je ranu isisao. kako to rade indijanci, iz plemena sijuks. imao je dve vrlo lepe sestre, čuvene po lepoti, u temišvaru, mnogo starije od nas. kad bi se one presvlačile da idu u šetnju, gledao je kroz ključaonicu. od ovih naših vršnjaka, samo je meni dozvolio da i ja gledam kroz ključaonicu. prema običaju u austrijskoj vojsci, oficiru se pre ponovnog izlaska na ratište davala lakša služba. meni prvo daju oko ruke železničarsku traku i dužnost da sa četiri vojnika pregledam vozove između pešte i beča, na stanici u komoranu. imamo mnogo dezertera, pa čak i oficira, koji idu u beč sa papirima koji nisu u redu. ma koliko da je to smešno, i mada su austrija i mađarska jedno, zabranjen je unos mesa, masti, brašna, u austriju, to jest iznos iz mađarske. naređenje za pregled, i oficirskog prtljaga, koje sam dobio, vrlo je strogo. a moj narednik, sa četiri vojnika, kad uđe u vagon, uzima oružje na gotovs. otvaram, dakle, vrata svih kupea i pregledam papire svih oficira, kad hoću do ranga pukovnika. predstavljam se urličući, ali tražim papire, strogo. moje ime zvuči srpski, ili češki, ili poljski, pa, katkad, poneki oficir predaje papire sav pozeleneo. katkad, noću, u mraku, kad ima dezertera, oni iskaču, glavačke, kroz prozor u nužnik. pucnji odjekuju. naročito su smešne, i dirljive, žene oficira, koje iskorišćuju priliku da, iz mađarske, prenesu u beč jestivo. kad im moj narednik otvara prtljag, one me gledaju tužno i molećivo. ja onda mislim da tu hranu možda čak iz srbije vuku i puštam narednika da vrši svoj posao. sve im se oduzima. katkad, međutim, ponašam se ne baš moralno i mi se brzo razumemo. one guraju pod sedište korpu, a ja kažem naredniku. već sam pregledao. pratimo katkad voz do stanice u beč, gde skidam traku i postajem, kao toliki drugi, anonimni oficir u beču. kažem da idem ujaku a da ću idući voz pregledati sutra, pri povratku. one mi se onda zahvaljuju, već u kolima, i nude da svratim malo. rat je tih dana, na balkanu, postao krvavi ep, dok se u beču pretvarao u farsu. pored te službe, pregleda vozova, koja je katkad i vrlo tužna jer se sve više bolničkih vozova vraća iz italije, noću, da ih ne vidi stanovništvo imam i službu prisustvovanja pogrebu. naime, u austriji ni jedan vojnik nije smeo biti sahranjen a da na njegovom pogrebu ne bude prisutan i jedan oficir, koji predstavlja ožalocćeno velihanrtvo. onog što hvata za dugme. tu dosadnu službu niko nije voleo. međutim, koji je oficir na redu, saznavalo se pri večeri, kad nam donesu pukovske zapovesti, na šapirografu. obično su najmlađe oficire određivali za to. komoran je, inače, dosadna palanka, ali ima park usred varoši, gde je oficirska kasina i gde, uz muziku, večeramo. dobijam, dakle, ovde, i ja tu zapovest, često. odlazim, sutradan, uštogljen, u rukavicama, u bolnicu i koračam posle, kruto, od bolnice do groblja, uz zvuke pogrebnog marša od šopena, po taktu. gledam kako sujeverne domaćice u komoranu istrčavaju na kapiju, i prosipaju iz lavora vodu u kojoj je mrtvac oprao noge. poneku sirotu ženu ti neprekidni pogrebi toliko uzbuđuju, da nam dovikuje ružno i da nas proklinje glasno. psuje i njegovo veličanstvo a ja koračam uštogljeno. nisam čuo. stiskam, nervozno, oficirski, bajonet o bedro sablja se više nije nosila i koračam po taktu. napred muzika, zatim jedan poluvod pešadije, pa mrtvac, čiji je sanduk pokriven crnožutom zastavom habsburga, a za sandukom na lafetu, ja, kao predstavnik ožalošćenog veličanstva. bolnice su pune i mrtvaca je mnogo, a porodice često ne mogu na vreme da stignu, pa predstavljam, katkad, i ožalošćenu porodicu. oca, ili majku, ili decu. na groblju moj narednik okreće poluvod paradno, a zatim, poluvod, plotunom, odaje poslednju počast, mrtvacu. zatim primam raport, salutiram, i vraćam se, za idsćeg, u bolnicu. a pošto u bolnici, kad umru, sve vojnike seciraju, često, dok za sandukom koračam, vidim kako iz sanduka polako krv i voda kaplju u prašinu. u literaturi se pre, na ovakvom mestu, podsećao čitalac na onog koga su raspeli, na golgoti. početkom septembra, godine , opet sam dodeljen u bataljon koji odlazi u italiju. u četu koju vodi moj drug iz detinjstva, koga sam malo pre pomenuo. farbaju na nama, u sivo, sve što bi moglo da blesne na suncu. pretvaramo se u sivu, plavu gomilu, kao u prašinu. zatim se bliži dan polaska na bojište i bataljon priređuje banket, u kafani, kod mosta na dunavu, na koji pozivaju i kasirku. bitke su jako krvave u italiji i zna se da se mnogi među nama neće vratiti. pevamo sentimentalno. a kasirku su pozvali jer je, zaista, verno služila svima u bataljonu. dolazi, zatim, do tuče u javnoj kući i komandant mesta naređuje istragu. mene zovu u ađutanturu. tamo mi kažu da se spremim, hitno. idem u beč, na tpomerehno odsustvo, radi polaganja ispita, na univerzitetu. ja uzimam stav mirno, i mislim da sam poludeo. međutim, sve je u najlepšem redu. nekome je, u beču, u ministarstvu, sinulo da nije pravo da zabušanti svršavaju škole i prave karijeru, dok se nesvršeni studenti tuku u ratu, i ginu, i zaostaju. avgusta te godine austrija se dakle rešava da svi studenti koji su prekinuli studije i bili u ratu dobiju tromesečno odsustvo, da ispite polažu. bataljon, dakle, kroz tri dana odlazi u italiju bez mene. ja stojim pred kafanom, kod mosta na dunavu, i posmatram kako mlade žene trče za svojim muževima i deca plaču. dvaderet i devets bili su premestili iz bečkereka u komoran, da bude što dalje od svojih, a što dalje i od zelenog kadpa, dezertera u kukuruzu. sirote žene i roditelji ipak su dolazili da vide svoje poslednji put, u komoranu. pošto je dezertera bilo i pri vagoniranju, bataljon maršira na stanicu, opkoljen stražom, koja je uzela nož na pušku. ja stojim uštogljen i salutiram kad prolazi četa u kojoj sam i ja do juče bio, i koja odlazi, bez mene, u vatru. pred njom, na konju koji poigrava, moj drug iz detinjstva. on mi dovikuje, smešeći se, nešto. odlazi preko mosta. nikad ga više nisam video. naseljavam se, dakle, opet, u beču. upisujem se na eksportnu akademiju, što je moj ujak toliko želeo. on je, malo pre toga, bio umro. iako sam u oficirskom odelu i hranim se sa nekoliko stotina oficira u oficirskoj menzi, mi smo kao ispali iz rata, i na nekom drugom svetu. do nas stižu prve vesti o katastrofi austrijskoj na balkanu, ali mi na to više i ne mislimo. živimo kao da smo na mesecu. u mom pansionu nema više mog birimca, ni marijete loriol, na spratu. kod frau von thiess sad stanuju mladi poljaci i poljakinje, jevreji i jevrejke, koji su pre tri godine napustili galiciju i rusiju. taj svet više nema ni kuću, ni domovinu. malo može da troši i na hranu. međutim, svako veče je u pozorištu. jesen je lepa i topla, i mi se kupamo u dunavu, u kricendorfu. lusia rajces iz lemberga tolika je lepotica, da se svet skuplja da je gleda kad iz vode izlazi, kao anadiomenu. muža su joj bili ubili u sibiru. u oktobru, svi već znamo da od ispita na akademiji neće biti ništa, i da dolazi nešto novo. veseli smo kao oni kojima su dozvolili, pre nego što će da ih vešaju, ženidbu. sedim sad sa ostarelom frau von thiess u pansionu i ona me ispituje o birimcu. bio joj je doneo cveća kad je kroz beč prošao. ona više nema ni šećera za kafu, ni kafu. stavlja mi pilulu saharina uz šolju. plače. veli, došao je kraj za austriju. ni beč više nije veseo, ni osvetljen, uglja nema, a skupoća raste, ludo. zna se da je car karlo cvrcnut, već ujutru. mi, međutim, igramo vals, kao da smo na marsu. krajem oktobra cvrcnuti karlo, uplašen od krvi, parpsrtio je austrijske zemlje, kao što se lakeji otpuštaju. to u vojsci izaziva paniku. samo je vojska držala austriju. in deinem lager ist oesterrich. revolucija počinje u radničkom, trećem, kvartu, ali ne u fabrikama, nego u kasarnama. vojnik izlazi na ulicu. čujemo za pobunu austrijske mornarice i da su zarobljenika iz vinernojštata krenuli na beč što nije bilo tačno. neredi počinju. rulje vojnika zadržavaju tramvaje i viču. napolje oficiri, dole kokardu. hvataju oficire i skidaju im, nožem, habsburšku rozetu, sa kape, a katkad, u gurnjavi, i oficirske zvezde, sekući kragnu. skidaju često i medalju. ja sam iznenađen tim neredima, pred zgradom parlamenta, u tramvaju, a šta se to događa, nisam znao. nisam još očekivao vojničku pobunu, mislio sam da će početi, kao u pešti, u radništvu. preda mnom, jednog majora silom skidaju. uzimaju mu kapu i seku mu sa nje carsku rozetu, a on se otima i oni hoće da ga tuku. psuju. najzad mi jedna stara žena kaže o čemu se radi i ja dozvoljavam da mi skinu kapu i odseku monogram cara karla, toržestveno. pošto pobunjenici to rade nožem, uz gurnjavu, i operišu i kragnu, žene ciče oko nas, u strahu da nekog ne prekolju. u celom, ogromnom, garnizonu beča, svega je jedan, jedan, oficir branio svoju kapu, oružjem. bio je oficir austrijske ratne mornarice i ubijen je to veče pri ulazu u kafanu kajzerhof. pobunjenici su zadržali i austrijskog ministra vojnog, pri izlasku iz ministarstva, u automobilu, pa su i njemu skinuli kapu. nije nikakvog otpora davao. međutim, major kosta vujić, koga je čitalac u komentarima upoznao, tvrdio je da je taj čovek, i tog dana, za dezertere, potpisivao smrtnu kaznu. idućeg dana susrećem na ulicama oficire, koji nose razne kokarde, koje predstavljaju nacionalnu trikoloru češku, poljsku, mađarsku, talijansku. na jednom pukovskom svešteniku prvi put vidim i kokardu našu. posle nekoliko dana raspada se austrija, kao u teatru. ona dozvoljava takozvanim državama naslednicama da organizuju rekrutaciju i zakletvu oficira u samom ministarstvu rata. idemo zatim da se prijavimo za novu mađarsku republiku i da joj se zakunemo. na svakom spratu u samom ministarstvu imaju kancelarije. češka, poljska, rumunija, pa se, najposle, pojavljuje i delegacija narodnog vijeća iz zagreba, koja nas zove da se zakunemo novom suverenu srba, hrvata i slovenaca, petru i. idemo, dakle, u tu delegaciju i tamo nam određuju dan kada ćemo polagati prisegu. i tako, ma koliko to bilo neverovatno, rat se za mene svršava ne samo u beču, nego se zaklinjem srbijanskom suverenu u ramoj zgpadi minirtaprtva pata s behs. stojim uštogljeno. a u ušima mi i sad još, kad se toga setim, zuji ona pesma koju je naša sirotinja pevala kad je austrija bila napala srbiju. asrtpijo, neka, neka, tebe gopa rsdba heka. najluđe je bilo pri tome da posle jedne ludačke noći kojom proslavljamo pobedu i propast austrije, i pomenuti major kosta, i ja, pitamo se. kuda ćemo? on je nabavio, za svaki slučaj, radničko odelo i veli. ide u pančevo, ima tamo kod oca, u bašti, zakopano srebro. ja sam bio poslao benešiću marks i on mi je pisao da je to već dao u štampu. rešavam se, dakle, da odem u komoran u dvaderet i devets, da kažem zbogom i da uzmem svoje stvari, koje sam ostavio tamo, u svom stanu. delegacija narodnog vijeća izdaje nam jednu cedulju, koja važi do zagreba, za železničku kartu.  februarska revolucija bila je pobuna vojnika u ratu, oktobarsku su nastavili civili, revolucionari. u austriji, civili su revoluciju ppekinsli. kad su se pobunjeni vojnici razišli, socijaliste u beču mislili su da je, zasad, dosta ono što su postigli. monarhija je bila skrhana, car u izgnanstvu, opštinu su držali radnici. mislili su, na proleće će nastaviti. to nisu bili prvi revolucionari koji su se prevarili. ni poslednji. sem toga, taj zamor, posle pobede, i u ratu i u revoluciji, pojava je koja se vraća, u istoriji. posle pobede njihovih ideja, umorni su i pojedinci. post coitum omne animal triste. vojska nove austrije, tobože republikanska, pojavljuje se, na ulici, pod zastavama novim, crvenobelim, rpednjovekovnim. ona zauzima položaj po beču, zauzima i stanice, a pred jednom stanicom psfa na gomile zarobljenika, koji nagrću na stanice, u želji da se vrate svojim kućama, što pre, kao ovce. austrija se raspala, a socijaliste su zabrinute. želeli bi da je sačuvaju u formi neke dunavske konfederacije. beč, međutim, pada sve niže. oni koji su prevaranti, koji trguju, koji se bogate, žive kao da se svako jutro kupaju u šampanjcu. muzike sviraju i orgija se do zore. oni koji su ostali bez zarade, bez kuće, lutaju ulicom, kao prosjaci što pružaju ruke, ali ćute. puno je porodica gde su ostale samo žene, koje pokušavaju da nasušni hleb zarade. nisu se vratile iz zarobljeništva hiljade i hiljade. ne rade više ni pekarnice. ceo beč je podeljen, ne više na monarhiste i republikance, katolike i socijaliste, nego na poštene i nepoštene. na časne ljude i obešenjake. skupoća raste. po ulicama se pojavljuju rite. u trenutku kad je naša pobeda sigurna, i mene obuhvata to gađenje, od pobede, neshvatljivo i ludo. ne ide mi se iz beča u zagreb, gde je počelo krvoproliće. na jelačićevom trgu ima mrtvih. sem toga, sve su veze sa prošlošću prekinute. ne dobijam više pisma od matere, ne idu tamo ni železnice. ostajem sam u svom stanu, bez novaca, i rasprodajem stvari, da bih imao da platim hranu i kiriju. skupoća raste. stidim se, međutim, da priznam svojim poznanicima i poznanicama šta me je snašlo, i sklanjam se u okolinu beča u hinterbril, kao posle sarajevske bombe, pre četiri godine. moja ujna je pobegla iz beča, i nije mi ostavila ni svoju adresu. valjda se boji da ću doći da tražim nasleđe. moja stara tetka, kaluđerica, zablesavila je od svega što o beču čuje. veli, sve što se događa na svetu kazna je božja, za naše grehe. ja se onda rešavam da odem do komorana, do dvaderet i devete, da opet uđem u kasarne. na kraju krajeva, posle toliko godina, treba, valjda, da me neko vreme hrane. duguju mi i plate. u beču mi traže kiriju, ne loži se. iako je život u vojsci bio i glup i ružan, u svom puku osećam se kao usred neke moje familije. međutim, u komoranu, kad stižem, trešte mitraljezi na mostu, kod stanice, kao sred galicije. pitam. šta je to? vele, razgraničenje nove države. tuku se neke češke kompanije i neki mađarski husari. komorana ima, to prvi put čujem, sa obe strane reke. a što se tiče dvaderet i devete, koja se toliko puta klela da će pobiti sve austrijske oficire, nije, vele, nikog ubila. pukovnik je dobio svega dva šamara. puk se prosto razišao, kao što se sneg topi pored vatre. ja onda napuštam ideju da tražim svoje stvari i kufere, iz kasarne. pokušavam jednim vozom, punim vojnika, da doprem do pešte. nameravam da odem do temišvara, a odatle u ilanču, kod matere. međutim, pre pešte, u noći, voz staje na otvorenoj pruzi i vagone opkoljavaju revolucionarne patrole. upadaju neki mornari i viču. svi oficiri, napolje. imamo da predamo sve stvari koje su državne. na novoj rumunskoj granici, vele, mađare koji se vraćaju iz rata skidaju do gole kože. a na češkoj granici oduzimaju im čak i cipele. i mi, jugosloveni, kažu, pljačkamo one koji se vraćaju iz italije. ja onda, učtivo, silazim i trudim se u svetlosti fenjera železničara, da budem što pitomiji i ljubazniji. uplašen sam i umoran. bojim se da me neki od tih, neispavanih razdraženih mornara prosto ne ubije. oni mi oduzimaju sablju opet se nosila, mape, dogled, i revolver, iako ja tvrdim da su te stvari moje, kupljene. vele, ne vidi se. skidaju mi i šinjel oficirski, koji je postavljen krznom, pa izgleda generalski. drhtim u noći od zime, i dižem od šinjela ruke. oni mi vraćaju šinjel, vplo shtivo, i kažu. to je privatna svojina, vidi re. zatim mi kažu da u temišvaru nije srpska vojska, nego su rumuni. ako pokušam da pređem granicu, kod segedina, uhapsiće me. ja onda pitam železničare kako je u pešti. vele, teško je. mnogo je sirotinje. nisu još pali tako nisko kao bečlije, ali ima mnogo bede. ja se onda vraćam u beč i pokušavam da odem u zagreb, preko južne stanice. pred stanicom prisustvujem još strašnijoj komediji povpatak iz pata. rulje vojnika koji se vraćaju iz italije i gomile zarobljenika posele su sve pruge, vozove, vagone, lokomotive. vise, kao grozdovi, sa krovova i stepenica železnica. uzalud ih železničari opominju da će kod prvog tunela izgubiti glavu, nogu, ili ruke. niko ne napušta zauzeto mesto i nikakva sila ne može da ih skine. vozovi idu bez reda, a katkad se čuju i pucnji iz, prikrivene, puške. polazeći, najzad, u zagreb, sa ceduljom narodnog vijeća, ostavljam beč u slici potpune mizerije. mrak, slabo osvetljenje, hladno, ne lože. cene jestiva visoke. po ulicama, oko stanica, gomile. trguju i prose, moje rodoljublje, privremeno, sasvim je nestalo, a namesto njega došlo je neko gađenje. zaroastričko. austriju, rat, političke borbe, revoluciju, ne vidim više kao borbe naroda, nacija, nego kao borbu gde se dvoje bore. dobro i zlo. obešenjakluk pobeđuje, a sirotinja prosi. tuku one koji imaju medalje, i kad su podoficiri, i ja gledam kako, naslonjen na zid stanice, jedan narednik, koji se tek vratio, stoji kraj svoje žene i dece i plače. ne nalazi prenoćište. kroz veliku gomilu vojnika što još uvek na stanici, po patosu, leže, prolazim kroz specijalnu čekaonicu, gde mi opet traže stvari koje su državna svojina. najzad, sa jednim kuferčetom, sentimentalno, ulazim u jedan voz koji će me, zauvek, odneti. rat je svršen. završena je i jedna epoha evrope. završen je i jedan deo mog života. bečke romantike. idem u svoju zemlju. gomile vojnika koji stoje na prozoru gledaju kako pokušavam da se popnem u vagon, smeju se, urlaju i viču. napolje, oficiri. nema više oficirskih vagona. napolje. kao što to obično biva kad se pojedinac sretne sa gomilom, ja onda, melanholično, popuštam i sedam pored voza, na svoje kuferče. na to u vagonu nastaje kao neko glasanje, neki silaze, i sbafsjs me, ljubazno, kroz prozor u vagon, u kom su kao sardine. daju mi prijateljski mesto, kraj sebe. nude me zatim i ostacima svoje večere. što je najlepše, iz razgovora tih trupa, koje se, okolnim putem, vraćaju iz italije, saznajem da su se neki delovi austrijske vojske tukli i posle potpisa primirja i kapitulacije. neki delovi jednog mađarskog puka i, izgleda, i neki bataljon dvaderet i devete, na položaju monte tomba breg groba tukli su se i išli su na juriš i posle potpisane kapitulacije. vele, smatrali su da nije lepo predati se. stideli su se careve kapitulacije. onog što je imao običaj da pita za medalje. meni se onda čini da sam pogrešno mislio da se borbe vode između austrije i revolucije, između imperije i moje nacije. borbe se, večne, čini mi se, vode između dobra i zla. u svakom slučaju, kad sam stigao u zagreb, i izneo sa stanice svoje koferče, moje su misli bile, priznajem, jako konfuzne. u zimu , ja sam u zagreb došao posle onog krvoprolića na jelačićevom trgu koje je bilo naša velika nesreća. zagreb je bio mračan, zapušten, prepun. hoteli zauzeti od svakojakih patriota i političara. skupoća velika. uzalud tražim prenoćište. najzad me odvode ako me sećanje ne vara u neku zgradu univerziteta gde za oficire ima besplatnih kreveta. pored mog imam onaj jednog hrvatskog pesnika feldmana?. atmosfera je teška. neki među oficirima nose trikoloru kao kokardu na mestu rozete habsburga. drugi imaju crvene somotske šapke, a za kokardu tri zlatom izvezena slova. . izgleda, katkad, da će doći do tuča i do pucanja iz revolvera. dolazi do burnih diskusija. na mojoj crnoj oficirskoj kapi, na mestu rozete habsburga, nema ni srpske trikolore. nego rupa. idem u kuću benešića a posle i konjovića. ostao sam bez novaca. benešić, samac, epikurejac, literata, dočekuje me kao starog prijatelja. on je bio završio štampanje marke i ona izlazi tih dana, u izdanju društva hrvatskih književnika ne onakva kakva je u rukopisu bila, i sa mnogo štamparskih grešaka. benešić mi isplaćuje i honorar za to moje prvo štampano delo. kruna , ako me sećanje ne vara. benešić se smeje i kaže da je dosta za početnika. tih dana je u kazalištu priređena proslava patriote konta iva vojnovića. predat mu je i dar narodnog vijeća. pored marke, benešić je štampao i jedno moje pismo, u obliku beleške o piscu. ja sam mu to pismo bio poslao iz beča, ali ne tako da ga štampa. uz marks je, prema običaju, i moja slika. to je jedna moja fotografija, snimljena u stanu moga brata, na nekoliko dana pre početka rata. benešić je od mene, pored ostaloga, štampao u savpemeniks, i jednu prozu pod naslovom legenda, koja mu se bila jako dopala. on je tu prozu hteo da štampa u luksuznom izdanju, sa crtežima. takva izdanja priređivao je, tada, u , prof. šnajder. on je već imao bakroreze ilustracija čini mi se slikara trepše. ta knjiga nikad nije izišla. u originalu, ta proza je bila strašno skabrozna. ona je posle, retuširana, štampana u zbirci ppihe o msckom. bogdana popovića, ta moja stvar jako je ljutila. veli, ličnosti u toj legendi ne odgovaraju onom što je istorijska istina. ja sam tvrdio da odgovaraju onom što je napisao brantom. da bi me nekako razveselio u mom siromaštvu, benešić me vodi u zagorje, po kućama, a naročito kod domjanića, čije kajkavrke stihove jako voli. benešić je bio gurman, i u literarnim poslasticama. ja nimalo nisam cenio stihove domjanića. ali je bilo lepo što mi je rekao o matošu. da je matoš rekao da ono kaj izgleda kao suza. benešić je hteo da izda i zbirku mojih pesama. pošto se, u ono doba, nisu pravile kopije rukopisa, to mnoge moje rukopise nisam video nikad više, ni od benešića. to je bio čovek neobično, kod nas neobično, lepog ponašanja, sa vanrednim čulom za zvuk stihova. rukopise, dabogme, ni on nije čuvao. ja nikad nisam video aljkavijeg i etikarnijeg urednika od benešića. u bolnici takozvanih milosrdnih sestara, tih dana, upoznao sam i ivu andrića. bio je slab, nežnog zdravlja. posle te posete, mene su uzeli, nominalno, i za člana redakcije časopisa književni jsg, jer smo imali nameru da se redakcija, sad, posle rata, preseli u beograd. pošto, kraj svega toga, u svojoj zemlji nisam niko i ništa, a pošto su i prenoćišta skupa, ja sam se rešio da pokušam da uđem u srbijansku vojsku, za oficira. nisam znao nikakvog sem vojničkog zanata, a znao sam da je i moja mati jako osiromašila. nisam verovao da ću moći ponova da nađem volje, i novca, za svršavanje studija na univerzitetu. obijam zato pragove komande mesta i molim da me prime, za potporučnika, u ma koji puk, ma kog garnizona. u to doba, srbijanska vojska primila je bila nešto oficira iz bivše austrijske vojske, ali je počela bila takve molbe da odbija. imam posla sa jednim od onih oficira, u komandi mesta, za koje je uskoković napisao, u jednoj svojoj noveli, da sav sretan nosi u čakširama, čitalac već zna šta. on mi kaže da će najbolje biti da se mi, bivši asrtpijrki oficiri, raziđemo kućama. veli, nema više primanja. rat je svršen. neće biti primljeni više ni oni koji čekaju po talijanskim zarobljeničkim logorima, a kojima je prijem, principijelno, već odobren. da ga ostavim na miru i da mu ne dosađujem. a kad se ja nerviram i kažem mu da mi je budućnost sasvim nesigurna i da sam siromah, on mi podvikuje. da ne tražim možda da mi se izdaje plata, ili da me prime pravo u puk cara dušana? ja onda sedim i ćutim, u zagrebu, po kafanama, još nekoliko dana, i posmatram kako svet prolazi pored prozora. kako napolju veje i pada kiša. osmejkujem se nemoćno, pa posle rešavam da odem iz zagreba. ja sam otišao iz zagreba iznuren. osećao sam da je jedna evropa potpuno propala, ali da se i jedna nova pomalja, isto tako krvava. pa ipak, kao svaki mlad čovek toga doba, ja sam mislio da je sad, ili nikad, kucnuo čas stvaranja jedne jugoslavije koja će biti naša. iako sam ćutao, i samo slušao, na tadašnjem ringenšpilu zagreba, šta političari govore, ja sam mislio da je došao kraj našim patnjama. ni sanjao nisam da će ta nova država, kroz dvadeset i tri godine, da se, kao austrija, raspada i da će imati, ponova, iz krvi, da se stvara. bio sam, kraj svega, tipični pompije pompier svog vremena. čitalac je možda, stekao uverenje, iz ranijih komentara, da sam ja, sa površnošću ženskara, romantičara, proveo rat u nekoj vrsti literarnih halucinacija. čitalac se vara. ja sam, sa seljačkom prostotom filosofiranja, bio došao do čvrstog uverenja, u svom životu krdžalije i austrijskog mercenairea, da je najbolji lek za sve nedaće našeg naroda jedna rvoja država. otuda kod mene to rodoljublje, tada, kao neka vrsta ludila. železnice su, u prečanskim krajevima, bile prekinute. jedva stižem, nekako, do novog sada, gde mi se i brat bio vratio, u onu istu sobu, u salajci, iz koje sam potrčao na ispraćaj srbijanskih glumaca, i komičara buce. novi sad je bio već oslobođen, a oslobođenje je izvršeno od trupa, sastavljenih, na brzu ruku, od zarobljenika, srbijanaca, iz zarobljeničkih logora. to je bila jedna od najveselijih farsa rata. u zgradi opštine, međutim, kašanin već drži literarna predavanja i govori o veličini poezije dučića. ja sedim među slušaocima i slušam to, bez ikakve zavisti, još uvek u pohabanom odelu bivšeg oficira i niko me ne poznaje i niko ne zna. samoća nepoznatog pesnika je jedan od najdubljih doživljaja pesnika. posle dvatri dana rešavam se da idem i iz novog sada. marka, koja mi se iz perspektive romantizma, u beču, činila lepa, čini mi se sad, u oštrom osvetljenju realnosti vojvodine, smešna. moji stihovi iz savpemenika, za koje sam mislio da se mogu deklamovati sa barikada, izgledaju mi sad, kao za žednog u sahari, neka limunada. rešavam se da odem materi, u ilanču, i prezimim u sirotinji jednog, zapuštenog, osiromašenog, izginulog sela. a pošto su i brodovi stali na dunavu, idem u ilanču preko temišvara, gde moja mati ima, na groblju, pored groba mlađeg radičevića, grob svoje ćerčice, koja je umrla posle jednog pada sa klupe, za šta je bila kriva jedna dadilja, i grob svog malog sina, koji je umro posle jednog pada iz dečjih kolica, za šta sam kriv bio ja. moja mati nikad nije bila zaboravila ta dva groba. pored srbijanske konjife, u temišvar su, tada, bile ušle i rumunske trupe i svi su hoteli bili puni rumunskih oficira. u uniformi boje sladoleda. prolazim kraj kafana, kraj kojih sam prolazio u detinjstvu, i raj pozorišta, u koje sam, išao. u uniformi izgužvanoj bivšeg oficira, i tražim prenoćište. gde god zapitam, nailazim na grupe napudrovanih rumunskih oficira, sa francuskim kapama. prenoćišta su skupa. iznenada, na ulici, čujem kako neko viče moje ime, pa nalazim jednog svog zemljaka koga znam iz galicije. on je sad u velikoj, beloj, šubari kozaka. bio je zarobljen u rusiji, pa se vraća sa činom praporčika. vodi sa sobom i nekog, belog, rusa, kome svaki čas dovikuje. vjatka, drž fason. taj me zemljak grli sa suzama u očima i kaže da smo se, iz galicije, vratili smo nas dvojica, ilančana. docnije saznajem da nas ima i više. jedan mi se i sad javlja, iz beograda. moj kozak kaže da soba u temišvaru nigde nema, ali da se lepo može prenoćiti u salonu jednog bordela, srebrnog salona silbersalon. a kad na mome licu primećuje znake gađenja on me tapše, kao medved, po leđima, pa viče da ne moram, ako neću, da spavam sa devojkama. na njih čekaju čitavi ešaloni oficira. idemo, dakle, u salone tog bordela, gde je založeno, toplo, i gde se igra. moj laca otkriva i jednu grupu srbijanaca. oni su sasvim drukčiji nego onaj oficir u komandi mesta, zagreba. grlimo se i ljubimo kao braća i moj laca naređuje, revolverom, da ustanu, rumunima. veli, sad će da se peva naša himna. pevamo zatim oj srbijo, mila mati, a rumuni ustaju vrlo učtivo. ja onda hoću da komplimentiram rmpalije colovića na njihovom gonjenju neprijatelja, od soluna do temišvara, pa velim. mora da je bilo teško. oni se uspijaju kao nova mlada i vele. dobro da se jednom svršilo. okilavilo se. zatim se opet grlimo i ljubimo i pevamo tamo, daleko. a čim to zapevamo, poteku suze. noć koju smo, zatim, priredili bila je burna. ja sam od tog napravio jednu prozu, kao iz kuprina, i štampao sam je posle u beogradu u jednom listu. polifija je taj bpoj zabpanila i zaplenila. nikad nisam uspeo da dođem do jednog broja tih novina u kojima je ta stvar bila odštampana. pošto je ta stvar imala za naslov raj, moj izdavač, cvijanović, pitao me je, preko pisma. šta sam to koga vraga napisao. šta bi tek bilo, veli, da sam pakao opisivao? tako sam, zauvek, otišao iz temišvara. stižem, idućeg dana, i do vršca, i do alibunara, a odatle se javljam materi, preko telegrafa. vozovi ne idu, a sneg pada. idem, zatim, kolima do ilanče, drumom nad kojim grakću vrane, ravnicom mojom, koja je sad pusta i nema kraja. u tom zimskom večeru ceo moj dotadanji život čini mi se jedna fantazmagorija. život krdžalija. pri ulazu u ilanču dočekuje me, kao humka, stričeva crepana, ali utonula u zemlju, u blato, ugašena. u ogromnim pećima ne gori više, kao za vreme mog detinjstva, vatra ispod trideset hiljada crepova i trideset hiljada cigalja. vidim na brdašcu i padinu dedinog vinograda. mati ga je prodali. kola mi prolaze i kraj siromašnih, zavejanih kuća mojih napoličara i rođaka. mnogi među njima neće se vratiti više, nikada. u daljini se pojavljuje, najzad, park, pun jorgovana leti, i česma, koja večno šumi. prem mojom kućom, vidim da stoji prava, koščata, jedna stara žena. koja čeka. to je moja mati. kad je uzimam za ruku, osećam kako joj ruka drhti i kako se sva stresa. ne plače, ali zamuckuje, dok mi kaže. samo kad je još to dočekala, samo kad sam se vratio, samo kad smo se vratili. ona se trudi da se nasmeši. otvara se zatim teška, ogromna kapija, ali mi pas u susret ne istrčava. izleće samo nekoliko golubova. mati mi kaže da je moj seter, mura, poslednjih dana, pri pomenu mog imena, stalno cvilela, ali da nije izdržala. ja se onda sećam kako su me fratri, pijaristi, učili kako pas crkava, čovek mre, a samo u epaminondi ima duše. meni se to više ne čini stvar sa, ovim sigurna. ja sam se te zime krio u svojoj kući i nisam želeo da vidim nikoga, niti da mene ma ko vidi. međutim, kad se raščulo da sam se vratio, nagrnu u kuću gomila mojih rođaka i ilančana. jedni tvrde da su pobratimi mog pokojnog strica, drugi da su sa tomom drugovali od detinjstva, najzad, neke žene tvrde da sam bio, u galiciji, sa njihovim sinovima. donose mi kolača. svi ti moji zemljaci, ilanhani, mirni su, raspoloženi dobro, i mirišu na kožuh. ne tuže se, ne jadaju, i nisu nimalo melanholični. i kraj tolikih koji se nikad više neće vratiti, kolo igra svaki dan u parku. putnici me pitaju. šta sam se toliko smrznuo? vele, da iziđem, međ svet, rve će dobpo biti. pozdravljaju me, kažu, iz itebeja, crnjanski. vele, mogu li da se setim svatova, kad se ženio milan crnjanski, i kad sam i ja došao u itebej, iz temišvara, pa su mi se čika ignjatovi ajgiri oteli? a sećam li se strine, koja je imala običaj da ređa jaja, na krevetu, pod jorganom, u gostinskoj sobi, u koju niko nikad ne ulazi. pa se neko uvukao tamo kad strine nije bilo kod kuće, i napravio kajganu, da je itebej i sad, grom ga spalio, pamti. njihov se smeh ori. posle, u noći, dok napolju urliču psi, mi sedimo sa svećom na stolu i mati mi priča kako su je mučili snovi. sav novac koji je mogla da nabavi slala je meni. ona se hranila golubovima i šljivama i jagodama, koje smo imali u bašti. sanjala me je skoro svake noći, na žicama, u krvi. vikala bi u snu i probudila se vičući. zatim mi gleda u oči, usne joj drhte, miluje mi ruku, pa se smeši. zimu sam proveo kao u snu, u selu. skupljao sam pesme koje sam hteo da štampam u beogradu i skupljao sam rukopis dnevnika o čapnojeviću, koji je bio narastao u debelu knjigu. proletni vetri počeli su da duvaju već u februaru, i ja sam se rešio da idem u beograd, pa da, opet, sednem u klupu. da nastavim tamo, kako bi se to u salamanci reklo, gde ram rtao. ne idi u beograd, govorila mi je mati tužio. zar ne vidiš kako ti je ujak, nikola, tamo prošao? zar ne vidiš kako je paja putnik tamo prošao? zar ne vidiš da si ogolio i da je rat nekom brat, a nama rat. ideš u nesreću, a mene ostavljaš samu. ona, kad bi se setila beograda, imala bi u očima uvek onu užasnu sliku. videla je svog pokojnog brata, nikolu, kota su strpali u ludnicu. kako rekoh, u onu našu staru beogradsku ludnicu, u kojoj su po tri ludaka trpali na dva kreveta. međutim, posle jednog privremenog, totalnog očajanja, kod mene je bilo nastupilo neko novo, totalno radovanje, da idem tamo gde sam toliko puta, od detinjstva, da budem, želeo. idem, velim, tamo mi je mesto. niko još, nikad, nije izbegao svoju sudbinu. došao sam dakle u beograd, na univerzitet, u februaru i priznali su mi, posle malo gužve, dva semestra, sa univerziteta u beču. godinu na rijeci u eksportnoj akademiji, dabogme, ne priznaju. upisujem se, kod bogdana popovića, na uporednu, književnost iluziju ezra paunda, na istoriju, i istoriju umetnosti. naseljavam se na dorćolu. hranim se u jednoj pivari u dunavskoj ulici i posmatram u avliji, gde ručam, jednu kvočku, na proletnom suncu, kako diže nogu i drži nogu dignutu, satima, da ne bi zgazila koje od svojih pilića, koji se oko njenih nogu vrzmaju. to mora da je teško. materinsku ljubav nije niko izmislio, ona je tu, kao zvezda na nebu. sa mnom ručava i jedan stari profesor crtanja, koji mi priča da je, nekad davno, bio austrijski oficir i da je prebegao u srbiju. na univerzitetu, jedan od mojih drugova našao je, u novom sadu, izdavača za jedan literarni časopis, koji je nazvao dan. to je bio naš prvi literarni časopis koji je posle rata, posle prvog svetskog rata, pokrenut u beogradu. taj moj drug bio je ilija petrović, prevodilac bajrona. on je, već posle drugog broja, otišao u ameriku, a meni predao redakciju dana, i svoj mali stan, u ulici braće nedića. u toj maloj kući, sa jorgovanom pod svojim prozorom, preživeo sam najsretniju godinu u svom životu. već tog proleća ja sam predao knjižaru s. b. cvijanoviću rukopis moje prve zbirke pesama, koju sam nazvao lipika itake. kao što rekoh, cvijanović je tri puta odustajao od štampanja. inače, cvijanović je bio lep tip našeg starog knjigoljupca i ja sam, u njegovoj kući, među njegovom decom, kao neki čika jova, odsedao. cvijanović je žurio sa izdavanjem te zbirke i tekst je, uglavnom, štampao onako kako je tekst po časopisima odštampan bio. galimatijas pesnika, cenzure, i štampara. pesma ja, ti i rvi ravpemeni papovi, na primer, bila je prilepljena uz prethodnu. ja korekturu nisam vršio. tražio sam grčka slova u naslovu, a cvijanović, siromah, ispomagao se kako je znao i umeo. nije našao lambdu za prvo slovo u reči lirika, u naslovu, pa je jedan rimski broj, glavačke, proizveo za grčko slovo. tako se onda štampalo. beograd je bio još pun ruševina. nije imao još ni kanalizaciju. međutim, protivno očekivanju, ta zbirka pesama prodavala se dobro. o njoj se mnogo govorilo. siromah cvijanović, onda, polakomio se i štampao i moju prvu prozu, pod naslovom ppihe o msckom, u velikom broju. godinama, tu knjigu, nije rasprodao. moje pesme odjeknule su, naročito, u ono vreme, na univerzitetu i među omladinom. kad bih prolazio ulicom, dešavalo mi se da mi nepoznati mladići i devojke, dovikuju, veselo. tsžno je biti mscko. to je bio refren iz moje pesme gapdirta i tpi pitanja. bilo bi zanimljivo, jednom, skupiti podatke o tome kako je na našu omladinu uticalo školovanje u inostranstvu. ja ne mislim, dobro. bilo bi interesantno skupiti podatke o našim studentima koji su učili, pre prvog svetskog rata, na univerzitetima u beču, hajdelbergu, petrogradu, cirihu, parizu. ja mislim da je u tuđini mnogo naših mladića propalo. ali ne treba zaboraviti ni to, da je čak i principu, ideja o atentatu, de facto, poslata sa jednog stranog univerziteta, od našeg studenta na univerzitetu. ni čitav niz naših studenata, koji su bili često prvi među prvima, na ispitu. bilo kako bilo, beogradski univerzitet, vratio mi je, od prvog dana, onu životnu radost koju sam bio, na kraju rata, izgubio. bila je to jedna stara zgrada zdanje kapetanmišino, koja je bila prepukla prilikom bombardovanja beograda. on. a liči, i po svojoj arhitekturi, i po svojoj fasadi, na univerzitet u upsali, u švedskoj. na njenoj avliji ležala je tada, velika gomila cigalja, kao neka barikada, i mi smo tu gomilu cigalja upotrebljavali za govornicu. preko puta univerziteta, na drugoj strani trga, bila je takozvana uprava grada. policija. na tom univerzitetu počela je za mene druga po redu epoha mog života. većina studenata na univerzitetu u beogradu, godine , bila se tek vratila iz rata. kao i ja. većina je bila u pohabanim uniformama, a srbijanci u šinjelima i sa šajkačama na glavi. naše siromaštvo bilo je opšte. meki su u svakoj varoši gde sam živeo ostala i propala odela, a ostalo i mnogo skupocenih knjiga. u beču sam imao i svojih stvari, pa mi je i to uzeto. uzela ih je moja bogata ujna, bečlika, koja je, posle smrti mog ujaka, napustila beč, pa otišla ne ostavivši ni adresu. ja sam se na univerzitetu pojavio u ostacima odela austrijskog oficira sa kamašnama na nogama, i baskijskim bereom na glavi, na veliko uveselenije naših parizlija. u stvari, na univerzitetu, tada, susrela su se dva staleža. oni koji su bili ostali u zemlji, pod okupacijom, ili koji su bili u vojsci, vratili su se u krpama. a oni koji su proveli rat u francuskoj, u parizu, vratili su se odeveni, kao. neka, naša, aristokratija. hranili smo se po prčvarnicama, a imali smo i studentsku menzu, u zgradi, na bulevaru oslobođenja iznad slavije, gde je posle bila viša pedagoška škola. daju nam supe od pirinča, a pirinač je poklon siromasima iz inostranstva, koji dobijamo kao poklon i milostinju u isti mah. kao zahvalnost za lepo ponacanje prema našim velikim saveznicima. u pirinču, često, pliva mnoštvo crvića. kprtapifa potemkin, ajzenctajnava. zbog toga, najzad, dolazi do prvih demonstracija i ministar prosvete ljuba davidović dolazi ličio da nas stišava. jedna francuska barunica danž dastr, delila nam je seljačke kombinezone francuskih zemljoradnika. izgledamo kao sejači, na slikama mijea. profesori univerziteta su svi starci. masoni. bogdan popović je pisac knjižice šta možemo da nashimo od engleza? i pravi arbiter lepog ponašanja. on je pristalica, pri proučavanju pesništva, teorije. reda po red. kad smo se upoznali, u kući jednog političara, on je iznenađen mojom odbranom laze kostića i to je bio početak naših dugih diskusija. popović je bio pristalica diskusija, na papiru, bez uvreda, i ja sam ga onda ispitivao otkud kod njega ta žshnort, kad govori o radu laze kostića. otkud ta hajka, koja je pratila, kao pseća, kostića, celog života? popović je u to doba bio bolešljiv, a na univerzitetu je bilo počelo da dolazi do studentskih demonstracija, koje popović nije voleo. on je tada predavao antičku, grčku, poeziju, iz sasvim običnog, banalnog, nemačkog, priručnika goeschen, ali je njegov način tumačenja bio maestralan. pošto, međutim, nema udžbenika, a mnogi studenti ne znaju strane jezike, popović je bio došao na ideju da diktipa prevod iz goeschena. a kad su demonstracije počele, hteo je od mene da napravi svog asistenta i poverio mi je da ja, na njegovim časovima, čitam prevod iz goeschena. taj pokušaj asistentstva završio se, po mene, kao prva moja katastrofa, kako popović reče kod masa, ex cathedra. dok sam diktirao studentima, jedan moj literarni i politički protivnik, urednik časopisa ljube davidovića rajić, počeo je da viče da ne izgovaram dobro samoglasnik r, pa da on, beleške, ne može da dobro hvata. veli, neka neko drugi čita. branila me je samo jedna grupa devojaka. predvodile su je ruža živkovićeva docnije žena prof. čajkanovića i pesnik desanka maksimović. one su tvrdile da u mom izgovoru slova r, ima šarma. ja sam, međutim, tresnuo goeschena, ex cathedra, odjurio kod bogdana popovića i zahvalio se na ulozi asistenta. popović, koji mi je dao ocenu najvišu među ocenama, savetovao mi je sa svoje strane da treba da radim tezu doktorata, o poeziji laze kostića. njegova teza bila je da je kostić ram kriv, što se njegova karijera, u literaturi, tako tragično završila. ja sam onda ponovo tražio da mi popović protumači u čemu je bila ta pogpecka kostićeva. popović mi je, tada, ispričao, najzad, zašto je njegova kritika o prevodima kostića tako negativna. veli, braća popovići, vraćali su se jednom, iz novog sada, a u taj isti vagon ušao je i jedan krupan, razbarušen čovek, iz karlovaca. ušao je u kupe braće popovića. pogledao ih je, pričao je bogdan popović, svojim krupnim očima ludaka, okrenuo glavu, sve do beograda, i nije ih udostojio ni pozdrava. bogdan je onda pričao je on sam kad je idući put pisao o prevodima kostića, rešio da ppitirne pepo, pišući o šekspiru kostića. tog neuljudnog čoveka. ja nikad nisam rekao svom starom profesoru zašto sam odustao od doktorata kod njega. prvi sukob sa profesorima imao sam na času prof. vulića. on je, pored antičke istorije, često govorio i o antičnim pesnicima, i jednom je pomenuo da je evripid ppvi koji ljubav prikazuje kao strast da je, dakle, on, evripid, prvi koji u antičku, grčku, tragediju, unosi motiv čulne, seksualne, ljubavi. ja sam tvrdio da je sofokle prvi. vulić mi onda, kao lisac u basni, predlaže da na idućem času održim malo predavanje o tome, i da pročitam o tome esej. ja onda, naivno vagner i mefistofel, mladalački, primam taj predlog i na idućem času čitam što sam napisao o ulozi haemona, u antigoni, i dejanire, u tpauinjankama. vulić mi onda čestita i kaže da je to odlično. međutim, izlazeći, moj drug, ksenija atanasijević, kaže mi, tiho. to ćete, crnjanski, skupo platiti. i zaista, na ispitu arheologije, vulić kao predsednik, smešeći se, pita me. pod kakvim su se uglom sekle, gospodine crnjanski, ulice, u šestom sloju troje? te mržnje staraca prema omladini ponavljaju se u svakoj generaciji. katkad su rezultati vrlo komični. na primer, moj slučaj pri otvaranju izložbe petra dobrovića, u novom sadu. ja sam, za to otvaranje, bio pripremio veliki govor o petrovoj umetnosti, pročitao sam svoje sočinjenije petru, u jednoj sobi hotela kraljica marija. prilikom svoje posete matifi, čuo sam, međutim, da jedan gospodin u novom sadu, javno preti da će me, kicobpanom, istući. to je bio milan mica savić, stari otac mog druga, pesnikinje anice savić rebac. stari gospodin bio je strašno ljut što sam jednu svoju pesmu u lipifi itake posvetio njegovoj ćerki. veli, to je skandalozna pesma. u njoj su kentauri, gole žene, i slično. a sve to posvećeno njegovoj kćeri. izlupaće me, kaže, kišobranom, čim me, na otvaranju izložbe, vidi. oni koji su sa starcem bili razgovarali rekli su mi da on to ozbiljno misli. ja sam se, u to vreme, tukao, i na ulici, ali nisam mogao da se tučem sa čovekom koji je bio od mene valjda četrdeset godina stariji. a dobrović se kikotao, i nije pristajao da neko drugi, mesto mene, to predavanje o slikarstvu održi. može se misliti kako mi je bilo kad sam, tek što sam rekao prve reči, primetio, u prvom redu, starog gospodina, ra kicobpanom u ruci. kad bi nam se pogled susreo, on bi, da me ne gleda, zatvorio oči. meni je, u glavi, onda, počelo da se muti. smandrljao sam nekoliko fraza o tome kako u petrovim pejsažima ima jedan zrak sunca dalmatinskog, koji se kroz boje sjaji, i kako našu zemlju, najposle, jedan slikar, naš, monumentalno vidi, pa sam se poklonio publici, i, kroz zadnja vrata, brzo, našao, na ulici. nikad veća papazjanija, o kentaurima, o danteu, o golim ženama, nije bila napisana, nego u toj mojoj pesmi, posvećenoj pokojnoj anici savić. već u početku proleća godine na beogradskom univerzitetu počele su demonstracije i nisu prestajale, sve do atentata na kralja. međutim, početak tih studentskih demonstracija bio je u jednoj kurioznoj sitnici. u šajkači. naime, kao što rekoh, mnogi naši drugovi, srbijanci, došli su na univerzitet, u vojničkoj, pohabanoj, uniformi, i nosili su na glavi šajkaču. oficire nisu pozdravljali. studenti su smatrali da je to ostatak iz rata, ali da su oni civili, a oficiri, naročito gardijski, smatrali su da su to vojnici, od kojih se pozdrav mora tražiti. dolazilo je i do nemilih scena, zbog toga, na ulici. neki naši drugovi, najposle, koji nisu skidali šajkaču, a nisu pozdravljali bili su odvedeni u upravu grada i pohapšeni. mi smo na to odgovorili štrajkom i ispraznili učionice, a rešili smo i to, da se prođe, demonstrirajući, pored ministarstva prosvete, dvora i podnese peticija, predsedniku vlade. govornici su tog dana govorili vatreno, sa gomile cigalja, koja je bila, kako rekoh, u avliji. među njima bio sam i ja. govornici su se najposle konstituisali i povukli u jednu učionicu da se demonstracija pripremi. u tom odboru, ako me sećanje ne vara, bili su, toga dana, sledeći. vukićević, stariji, u crnoj košulji anarhista. rajić, demokrat, urednik lista, časopisa, ljube davidovića. gec, i njegova žena, oboje komunisti. zdravković, koji je docnije ušao i u parlamenat, na zemljoradničkoj listi. ja sam se bio deklarisao kao socijalist i stilizovao sam rezoluciju koju su članovi odbora sastavili. zatim smo, u gomili, izišli na ulicu. prošli smo, derući se, pored ministarstva prosvete, i dvora, pa smo doprli do predsedništva, koje je onda bilo preko puta oficirskog doma, u takozvanoj ristićevoj kući. zagatili smo ulicu. tadašnji predsednik vlade, stojan protić, odbio je da našu rezoluciju primi, ali je pristao da sasluša našeg govornika, koji je imao naše želje da izloži. protić se pojavio, nalakćen, na prozoru, i ja, i sad još, vidim kako se kiselo i nabureno smeši. držao je šaku iza uva da što bolje čuje. međutim je, iza leđa, dao naređenje da se protiv nas izvedu žandarmi. protić je, inače, bio miran i vrlo razborit čovek, ali strašno nabusit. ja sam ga znao, a smejao sam mu se kad bi ga na kalemegdanu, u podne, sretao. on je zatvorio prozor kad se žandarmi pojaviše, kod hotela london, nama za leđima, sa nožem na pušci. valjda je očekivao da ćemo se, brzo, razbeći. međutim, kako se to obično dešava u takvim prilikama, do prvih plotuna, dva reda žandarma ne samo da nisu demonstrante zaplašili, nego su ih, naprotiv, privukli, kao magneti. sa zastavom na čelu gomile, studenti su, sami, pojurili na žandarme, koji su nastupali. do sudara je došlo na raskršću, kod hotela london. studenti su, vičući, natrčali na žandarme, kao omađijani, a žandarmi su mlatarali, bajonetima, kao pijani. žandarmerija je tada bila rekrutovana od isluženih seljaka i bila je van sebe u takvoj prilici. žandarmi su, zatim, ispalili dva plotuna, iznad naciu glava, ali sa bojnim mecima. međutim, nije tačno da su neki bili ranjeni. ono što je bilo najluđe u toj gužvi, bilo je to, da se ni jedan član kvarta nije setio, da su nad našim glavama kablovi električnih tramvaja, velikog napona. da su meci iz puške presekli samo jedan jedini od tih kablova, mrtvih bi demonstranata, i žandarma, bilo ostalo, na kaldrmi, na gomile. situaciju je spasao u tom trenutku jedan student koji je nosio zastavu. ako me sećanje ne vara, zvao se rakočević. oni koji su demonstraciju vodili nisu mogli natrag iz prostog razloga što su oni koji su bili pozadi gurali, na žandarme, kao ledolomci. rakočević je onda spustio zastavu i zapevao glasno tadašnju državnu himnu, koju su svi oni, napred, prihvatili i pevali. prema propisu, žandarmi su onda uzeli pušku k nozi, a mi smo opet probili kordon i vratili se na univerzitet, pored dvora, vičući. bilo je svega nekoliko probodenih kaputa u gužvi. na univerzitetu, sa gomile cigalja, ogorčeni govornici, predlagali su sad da se napadne uprava grada i naši drugovi oslobode silom. policiju je čuvao čitav vod žandarma. neko je tamo, međutim, tog dana, bio pametniji, i naši se drugovi uskoro pojaviše među nama, nošeni na rukama, slobodni, ra cajkahama na glavi. beograd nije bio kao one stepenice u odesi. a ti studenti, sa šajkačama, nisu ni posle toga pozdravljali. za vreme moga boravka na univerzitetu u beogradu, u onoj maloj kućici, u ulici braće nedića, koja je bila redakcija dana, ja sam, za štampu, bio pripremio mnogo štošta. cvijanoviću sam bio dao zbirku lipika itake i knjigu proze, koju je štampao pod naslovom ppihe o msckom, ali sam nameravao da izdam i drugo. pre svega ono što je izišlo pod naslovom dnevnik o čapnojeviću. štamparske prilike bile su, tada, teške. cvijanović je, na primer, ovu pesmu, u zbirci lipika itake štampao ppilepljenu uz prethodnu. i niko, ni moji mnogobrojni kritičari nisu, nikad, zapazili da su to dve pesme. jedan moj kritičar ratko parežanin, u jednom večernjem listu toga doba, pisao je da sam ja futurist. a da bi to dokazao, on je uzeo tri strofe, iz tpijs pazlihitiu mojih pesama, i štampao ih kao jedns. i imao je pravo. svi su verovali da je tako. takva je tada bila naša literarna kritika, naša štampa i čitaoci. ja sam za vreme rata imao dnevnik koji sam vukao sa sobom, kao neku kupusaru. bio je strašno narastao. ono što sam bio rešio da štampam na univerzitetu u beogradu iznosilo je, čini mi se, najmanje dvanaest štampanih tabaka. pošto izdanje marke, latinicom, nije niko čitao ja sam prvo preštampao marks u časopisu dan, a posle sam počeo da tražim izdavača za dnevnik, koji sam bio nazvao o čapnojevićs. našao sam izdavača za đepzeleza ive andrića, ali dnevnik je bio isuviše dug. međutim, vinaver je bio bolje sreće. on je, u jesen , uspeo da zadobije kompanjone knjižare koja se nazivala sverlovenrka, da izdadu jednu biblioteku modernih. u tu biblioteku trebalo je da uđe, prvo, moja knjiga o čarnojeviću, vinaverov gpomobpan, i rastkov pepsn. samo, posle dugih pregovora, knjižara je tražila da nijedno delo ne sme biti duže od 7 tabaka. pored toga, ta knjižara, odnekuda, umešala je u to i profesora univerziteta vladu ćorovića, inače mog prijatelja, kao nekog arbitra o moralu. on je tvrdio da u mom dnevniks treba iseći dobar deo kao popnogpatijs. sem toga je tvrdio da u toj knjizi ima isuviše pesimizma i da, posle jednog strašnog rata, nama treba sasvim drukčija literatura. optimistička. zdrava. ne dekadentna. protiv optužbe da sam dekadent ja sam se nekako još i borio, ali protiv optužbe da sam pornograf bilo je nemoguće boriti se. morao sam pristati na tu knjižarsku cenzuru, koju je i jedan profesor univerziteta podupirao. međutim, nije se ni na tome svršilo. oktobra , ja sam se bio rešio da odem iz beograda i čekao sam na to, sa stanom u jednoj sobi hotela pariz, u beogradu. sa mnom, u istoj sobi, stanovao je i slikar petar dobrović. petar se, sa mnom zajedno, i u pariz spremao. tu mi je jednog dana saopšteno da u dnevnik o čapnojevićs, ne može ući više od 5 tabaka. tih dana ja sam imao mnogo briga, i neprilika, u svom privatnom životu, i bio sam razdražen toliko, da sam spaljivao stara pisma, pa i rukopise, koje u zagrebu nisam štampao. pa sam i ono što nije moglo da uđe u dnevnik spalio. dobrović se tome, grohotom, smejao. veli, kad pođe za pariz, i on će svoje stare slike tako. petar je autor vinjete na naslovnim stranama biblioteke albatpor po bodleru. njegov albatros tu liči na patku. možda pravog albatrosa nije bio još video, ili ga se nije sećao. vinaver je vršio korekturu dnevnika, dok se štampao, pa je pomešao i raspored pojedinih poglavlja. ja sam onda već bio u parizu. kritika na itaks bila je violentna, naročito u spprkom književnom glarniks. što je glavni kritik glarnika tvrdio da sam ja rušilac narodnih svetinja, to je možda bilo tačno. pitanje je samo kakviu svetinja. međutim, taj kritičar se nije bio zadovoljio time. on je tvrdio da sam se ja protiv tih svetinja bunio. hteo je da kaže da sam austriji služio. imao je pravo. čitalac je video kako. matori marko car bio je mnogo genijalniji u napadu. sve je to, veli, zato što smo mi usisali mađarsku kulturu i imali u srcu pectanrks modernu. što je bilo još ružnije, tu tezu je, docnije, i bogdan popović preuzeo. tih godina, jedino nas je skerlićev đak milan bogdanović branio. u širokoj skali brutalnih, i glupih, insinuacija, jedina kritika koja je imala duha bila je. pandurovićeva. pandurović je tvrdio da ja tvrdim da tavan ima oči.. to je bila aluzija, sa igrom reči, na moj stih u pesmi zamopenoj omladini, gde sam umesto reči taman upotrebio reč tavan kao tavnava, tavnilo, tavna, tavneti. ja sam tu reč upotrebio tako, jer je ona u meni, prečaninu, živela tako. iz one naše lepe pesme. tavna poći, koju je, tako, pevala moja mati. ja i danas mislim da sam imao pravo. a da akcenti, kao što vuk kaže, ne treba da se štampaju za čitaoca. isto tako, veselo, pandurović je tvrdio i to da ja kažem da duša može biti brkata. to je bila aluzija na onaj moj stih u pesmi moja perma, gde je slika moja transponirana u sliku seržana, brkatog, blago nasmejanog. pandurovićeva kritika, jedina, nije bila prostačka. mnogo je gora bila insinuacija da je naša literatura nemopalna. tu tezu su zastupali mnogi tada, a naročito je to bila teza bogdanovog brata, pavla popovića. ta teza je bila toliko popularna, da je imala za posledicu čitav niz anegdota. ja ću ovde navesti samo jednu. u beogradu se beše pojavila jedna ulična prostitutka, iz sela debeljače, koja se zvala crnjanski, ali koja nije bila sa mnom ni u kakvom srodstvu. da se ja i čitalac razumemo. ja to ne kažem zato što se bila odala tom teškom zanatu nedostojnom žene nego prosto konstatujem fakta, a čitalac će videti zašto. meni, sam taj fakt nimalo ne bi bio smetao, već i zato što je ta nesretnica bila izvanpedno lepa. međutim, moj prijatelj ranko mladenović, piroćanac, šaljivčina, uzeo je onda da tu devojku izvodi u društva. predstavljao bi je glasno, po restoranima, tako da je bilo uvek mnogo smeha. veli, dobra familija. ja sam se smejao i nisam se, nimalo, ljutio na ranka. međutim, saznao sam, posle iz verodostojnog izvora da je jedan profesor univerziteta pavle popović u domu planinarskog društva, na avali, kad se o tome pričalo, rekao, smejući se. pa nije ni mati pesnikova u redu, izgleda. on je to sam rekao. ta aluzija se odnosila na moj stih u pesmi pozdpav, gde se, u prvom redu, kaže fraza. majke bludnice. ta butada se, onda, mnogo prepričavala i smatrala se kao osobito duhovita. može biti. što se mene tiče, ja sam počeo da se gadim naših kritičara. oktobra štampam u književnom glasniku i objašnjenje svoje poezije. rešen sam da idem u pariz i odlazim. ja sam se nadao da u parizu ostanem nekoliko godina. ni ta mi se nada nije ispunila. ovaj epilog bio je napisan, i štampan, kao i prolog, u lipifi itake. kao što se danas može videti, to je bilo rverno odricanje od uloge nekog našeg frajligrata, u beogradu. ali, poslednja strofa u tom epilogu, proročki, predviđa da će. na itaki da re sdapi s rarvim dpsge žife. a dodaje i to. da je svejedno, da li ja, ili ko dpsgi. u pariz su, tada, pre mene, već bili otišli moji prijatelji. sibe miličić, rastko petrović, sava šumanović. tamo se nalazio onda i dušan matić. pre mog odlaska iz beograda moj prijatelj doktor đurica đorđević i njegova žena krista rođ. šumanović pokušavaju da me naprave privremenim, predmetnim, nastavnikom, da bih došao do novca. oni priređuju večeru za ministra svetozara pribićevića, i agituju da i dpžava pomogne školovanje pesnika. načelnik ministarstva prof. vidanović onda pita. a je li mladi gospodin bio na solunskom frontu? a đurica ga onda pita. a je li njegov ministar bio na solunskom frontu? ja stojim sav crven u licu. vidanović me onda postavlja za privremenog, predmetnog, nastavnika, u kragujevcu, ali mi odobrava odsustvo, u parizu. obećava mi i platu u parizu. koju nisam dobio. ja onda prodajem kuću očevu, iseljavam mater, i odlazim u pariz. načelnik umetničkog odeljenja ministarstva prosvete, nušić, daje nam, svakom ko odlazi za pariz, franaka . da nam se nađe. tako se onda išlo, na ćabu, u pariz. pre svog odlaska iz beograda završavam i svoju političku karijeru, katastrofalno. ja sam se bio deklarisao, javio, tada, za socijalistu, i bio sam to praktično, ali nisam ispunjavao, strogo, svoju dužnost partijsku. odlazio sam, često, na pivo i večeru, u takozvani radnički dom, na slaviji, ali šefove stranke nisam mario. smatrao sam ih za neku vrstu kasiga u ekvadoru. prilikom dolaska jedne socijalističke delegacije iz pešte, pao sam u nacionalističku devijaciju i bio mi je zabranjen pristup u dom. tvrdio sam da će te indsrtpijrki jače zemlje, nas, zemljopadnihke zemlje, kraj sveg socijalizma, i dalje da iskorišćuju, ali sam imao svega jedan glas za tu teoriju. to je bio pomenuti ilija petrović, prevodilac bajrona, koji je imao nekakve veze sa šefovima socijalista. kad je on otišao, ja sam izleteo. možda su imali pravo. kakvi su oni bili englezi, takav sam i ja bio gledston. niko nas književnike nije uzimao ozbiljno. sasvim je drugo bilo, pre rata, doba skerlića, koji je, tobože, tako isto bio socijalista. državi je tada bilo potrebno pero i hor, koji će pevati, kako su dučić, rakić, bojić, jelić, pevali. za čitalačku publiku. državotvorno. rakić, koga sam, za njegov rad, na kosovu, jako poštovao, bio je doterao dotle, da je za poeziju smatrao i to kad kaže. da će i on dati život za otadžbinu, neozaren sjajem starih, feudalnih, vitezova, ali rvertan onoga cta daje i zacto ga daje. kao da plaća porez. dok polazim u pariz, susrećem, poslednjih dana, na kaldrmi beograda, i onog birimca, koga je čitalac poznao na početku ovih komentara, u beču. došao je, siromah, da reguliše penziju. on se, u galiciji, bio predao rusima, sa kuršumom u članku, a zatim je, u srbijanskoj konjici, oplovio evropu i iskrcao se u solunu. jahao je do beograda, i bio na službi, u puku, u nišu. međutim, konj ga je bio udario, kopitom, u glavu, u štali, pa je dugo bolovao i sad je oglašen, od lekara, za nesposobnog za službu. samo, njemu nedostaje nekoliko dana do prava na penziju, pa neće da mu penziju dadu, nego ga otpuštaju. sprema se da upražnjava veliku umetnost trgovačkog putnika. meni ga je žao i mi se zgledamo tužno, pa da bih ga razveselio, kažem mu. prodaj, milošu, jednog od onih tvojih ajgira u bašahidu, pa hajde sa mnom u pariz, da živimo tamo kao što smo živeli u beču. veli, ti ajgiri su crkli davno. ja sam prodao očevu kuću u ilanči i iselio majku, a ona se onda nastanila u pančevu. dobija neku penziju. pančevo je varoš njenog detinjstva, ali me i moja mati gleda tužno. ja se ne nadam da ću se vratiti iz pariza skoro, a ona se oseća opet sama. vratila se u varoš gde se rodila, i gde je odrasla, uz maćehu, a sad opet ostaje bez igde ikog svoga. kad sam ja daleko, kaže, život za nju nema smisla. u pančevu nalazim i onog majora, kostu, koga je čitalac, kao i birimca, upoznao u beču. neveseo je i kosta. veli, napustio je vojsku. pitam, zašto? veli, on je, kao aktivni oficir bič odmah primljen u vojsku i služio je u puku, u nišu. veli, nije mu bilo rđavo, ne može se potužiti. svi su bili ljubazni prema njemu. samo, kad uzjaše konja i povede bataljon, mala deca u nišu trče za bataljonom i pogađaju. pogađaju koji je, među oficirima, autentičan, srbijanac, a koji je bivši, austrijski. pogađaju prema kroju šinjela, prema kroju kape, pa i prema licu. pa viču. ovo je naš, a onaj je švaba. ovo je naš, a onaj je švaba. veli, a dobro pogađaju. pa nije mogao da izdrži i zatražio je penziju. sad ide, svako poslepodne, u slastičaru, u pančevu, ali sladoled u pančevu nije kao u beču. ni blizu. ne izgleda dobro. sad je u civilnom odelu, a ima mali šešir i veliku glavu. ja onda u lađi, kojom se vraćam u beograd, čujem kako vreme ide dunavom, a korača gvozdeno, i kako nas je pregazilo. u spprkom književnom glarniks, oktobra prvog, popović je onda štampao moju pesmu o sumatri, i njeno objašnjenje. međutim, niko nije naslutio, pa ni ja, ono što sam predosećao u pesmi koju sam nazvao stenje. daleko gore ispred mene sliva se nebo sa travom. i svud oko mene stoje ruže tajanstveno, spuštenom glavom. tužno je ići čak do poljana, što tamo leže čak pod nebom, ovde je svaka reč očarana ovde je svako srce očarano ovde se najlepša pesma peva svakog ubogog dana. tužno je ići čak do poljana, što tamo leže čak pod nebom, jer je gadno tamo reči crne jadati iz srca raskidana. i videti da od cveta do cveta i videti da od žene do žene i videti da od bajke do bajke i videti da od dana do dana uzalud smo išli. tužno je ići čak do poljana. sad smo bezbrižni, laki i nežni. pomislimo. kako su tihi, snežni vrhovi urala. rastuži li nas kakav bledi lik, što ga izgubismo jedno veče, znamo da, negde, neki potok, mesto njega, rumeno teče. po jedna ljubav, jutro, u tuđini, dušu nam uvija, sve tešnje, beskrajnim mirom plavih mora, iz kojih crvene zrna korala, kao, iz zavičaja, trešnje. probudimo se noću i smešimo, drago, na mesec sa zapetim lukom. i milujemo daleka brda i ledene gore, blago, rukom. danas sam bio tako veseo. a sad? gle, jedva dišem, sa osmehom mutnim, umorno. daleko, negde, iza škotskih obala, diže se, iz mora, modro stenje, tako grdno, tako pusto, sumorno. ja ga se setih. ja ga vidim. njegova modrina mrsi mi dušu, i mene obuzima grozna jeza, i neka, beskrajna, žalost. život vaš i telesa još su tvrda a zidanja krivudava, neoprezna, no ja vas mirno gledam sa brda i znam što još niko ne zna. tela će vam se izgubiti i krv biti sve tanja i tanja. zanemeli ćete ljubiti vrhove cvetnih trešanja. dolazim skoro a doći će i dan kad će dosadanje biti svejedno, kad će i vaš dah biti iskidan i strešćete se već jednom čedno... sa osmehom jutarnjim jednom i vi zaigrati, sa srebrnim lukom, u bezdan nebesa biserno sivi, sa šara, sa velebita, sa fruške gore. zatrešću višnje iznemoglom rukom, na gradove vaše bele, da ućutkam jednom drečeće gajde i pijanke nevesele. osetićete da i vama ide san i stojati pod nebom suzno goli. i leći ćete i vi u travu zvezdanu, gde ništa više ne boli... ispuniće se pesničke ludosti, i, kad prva proletnja noć zaplavi, videću ja još vas i život kako igrate, na nebesima, a ne na javi. naše je lice bledo bez znaka, kao mesec nad vodama beskrajnim, ali sa kolutom mutnim i tajnim na očima, sjajnim kao kruna laka. bol jednog jablana više nas takne, no svele grudi naših dragana. a kad neko što tužno rekne o mladosti il životu bednom, naš osmeh sa strašću bolnom ali mednom zaspi, u proplanku jednom. i mesto žena sa tihim drhtanjem nebo je naša boljka, mami nas, šapuće strasno i meko. da od rumeni naših usana negde daleko, puna jednog bisera slana, raspuče jedna školjka. i tako bez moći nesretni smo i ljubljeni ko noći. i tako bez snage vladamo svetom, u jeseni blage. pomešali smo ljubav i oblake, a sudbu našu sa lišćem i biljem. gorke zakone u osmehe tužne i lake, što sve kidaju strašću i miljem. i tako bez nade mesto u nas verujemo u šume mlade. i tako bez moći nesretni smo i ljubljeni ko noći. naše je lice bledo, bez znaka, kao mesec nad vodama beskrajnim, ali sa kolutom mutnim i tajnim na očima, sjajnim kao kruna laka. lutam, još, vitak, sa srebrnim lukom, rascvetane trešnje, iz zaseda, mamim, ali, iza gora, zavičaj već slutim, gde ću smeh, pod jablanovima samim, da sahranim. i ovde, proletnje veče za mene je hladno, kao da, dolinom, tajno, dunav teče. a, gde oblaci silaze arnu na dno i trepte, uvis, zelenila tvrda, vidim most što vodi, nad vidikom, u tešku tamu fruškog brda. i, mesto da se klanjam mesecu, toskanskom, što u reci, rascvetan kao krin, blista, znam da ću, ovog proleća, zakašljati ružno i vidim vitak stas, preda mnom, što se roni, verno i tužno, senkom i korakom, kroz vodu što zvoni, u nebesa čista. i, tako, već slutim da ću, skoro, dušu sasvim da pomutim. i, tako, već živim, zbunjen, nad rekama ovim, golubijski sivim. poveo sam davno tu pognutu senku, a da sam to hteo, u onoj gori, poznao grožđe, noć, i terevenku, i potok, što sad, mesto nas, žubori. i, tako, bez tuge, oči su mi mutne od neke bolje, duge. i, tako, bez bludi, na usnama mi gorka trulost rudi. lutam, još, vitak, sa srebrnim lukom, rascvetane trešnje, iz zaseda, mamim, ali, iza gora, zavičaj već slutim, gde ću smeh, pod jablanovima samim, da sahranim. već davno primetih da se, sve, razliva, što na brdu zidam, iz voda i oblaka, i, kroz neku žalost, tek mladošću došlom, da me ljubav slabi, do slabosti zraka, providna i laka. znam da mi u kosu, po zori rumenotamnoj, tuđa, umorna, ruka, bledi sumrak prosu. a da veselosti mojoj, čiloj i potamnoj, dve zaspale, bolne, dojke ne daju da se glasnim krikom baci po trešnjama, što mi ostadoše, u zavičaju. i, mesto da vodim, pogledom zelenim, kao pre, reku što se sliva, da skačem, kao mesec, po gorama pustim, i zažarene šume da potpirim, sad, plavim i gustim, snegom, i ledom, smešeći se, mirim sve što se zbiva. i, tako, bez veza, stiže me, ipak, rodna, bolna, jeza. i, tako, bez doma, ipak će mi sudba postati pitoma. ne, nisam, pre rođenja, znao ni za jednu tugu, tuđom je rukom, sve to, po meni razasuto. znam, polako idem u jednu patnju, dugu, i, znam, pognuću glavu, kad lišće bude žuto. i, tako, bez bola, vratiću se, bolan, voćkama naših polja. i, tako, bez mira, patiće gorko, mnogo šta, od mog dodira. već davno primetih da se, sve, razliva, što na brdu zidam, iz voda i oblaka, i, kroz neku žalost, tek mladošću došlom, da me ljubav slabi, do slabosti zraka, providna i laka. lutam, još, vitak, po mostovima tuđim, na mirisne reke priležem, pa ćutim, ali, pod vodama, zavičaj već vidim, otkud pođoh, posut lišćem žutim i rasutim. i ovde, rumen krina, sa devojačkog rebra, ja, zorom, umorno brišem, bez milina. a kad utopim čun mesečev, od srebra, u novo more jutra i u trave, sednem na oblak, pa gledam svetlosti, što se na nebu, iz moje strasti, jave. a, mesto svog života, davno živim, bure i senke groznih vinograda. nastavljam sudbu, već i kod nas prošlu, bolesnu neku mladost, bez prestanka. tek rođenjem došlu, sa rasutim lišćem, što, sa groba branka, na moj život pada. i, tako, bez groba, veselost je neka, u meni, rugoba. i, tako, bez tela, duša mi je nevidljiva, i nevesela. jednog proleća, i ja sam gorko znao da, kroz svirale devojačkog rebra, zdravlje dajem. i grudi svoje, u grožđu, krikom, raskidao, nag, na dnu neba, opivši se zavičajem. i, tako, bez lica, na liku mi je senka jarca, trešnje, tica. i, tako, bez stanka, teturam se vidikom, bez prestanka. lutam, još, vitak, po mostovima tuđim, na mirisne reke priležem, pa ćutim, ali, pod vodama, zavičaj već vidim, otkud pođoh, posut lišćem žutim i rasutim. drhtim, još, vitak, od reka i nebesa. milujem vazduh, poslednjom snagom i nadom, ali, svisnuću, to i ovde slutim, za gomilom onom, jednom, davno, mladom, pod sremskim vinogradom. za jedan blagi stas, što, prvi put, zaljulja višnje i trešnje, poljupcem, kod nas i poskoči, vidikom, sa ritova i mulja. za društvo mu, što po vinskom mehu svelo lišće rasu, sa osmehom mutnim, preskačući, prvi put, potoke, u smehu. a, mesto svog života, znam da, po vidiku, taj osmeh rasuh, nad svakim telom, golim, i, nad zemljom ovom, kroz koju arno rudi, pun zvezda i zraka, moj se šapat sliva, u izmoždene grudi, jer se, u proleću, sve to opet zbiva, svuda, gde ja volim. i, tako, bez reči, duh će moj sve tuđe smrti da zaleči. i, tako, bez traga, rasuće mi ruka živa tela mojih draga. jer ljubav će moja pomešati, tajno, po svetu, sve potoke, i zore, i, spustiti na život, vedro, i beskrajno, i kod nas, nebo, i senku fruške gore. i, tako, bez zvuka, smeh će moj padati, sa nebesnog luka. i, tako, bez vrenja, za mnom će život u trešnje da se menja. drhtim, još, vitak, od reka, i nebesa. milujem vazduh, poslednjom snagom i nadom, ali, svisnuću, to i ovde slutim, za gomilom onom, jednom, davno, mladom, pod sremskim vinogradom. lutam, još, vitak, sa osmehom mutnim, prekrstim ruke, nad oblacima belim, ali, polako, sad već jasno slutim da umirem i ja, sa duhom potamnelim, teškim, i neveselim. i ovde, reku jednu vidim, pod svojim telom, da hladi laku, srebrnu, zemlju, nepreglednu. a, kad mi prospe trešnje po duhu obolelom, i, kraj meseca, i ovde, zvezda zablista, vidim da je, u ranom umiranju, moja, i tuđa, mladost, gorka i jedna ista. i, mesto svoje sudbe, sa užasima novim, susrećem davni život, bolan, i prozračan. a, kroz ovu zemlju, svilenu i prozirnu, čim, uplašeno, spustim devojačko telo, kroz maslinu mirnu, vidim, daleko, opet, lišće svelo i zavičaj oblačan. i, tako, bez kretnje, tuđinu, poljupcem, dižem, u vetrove proletnje. i, tako, bez znaka, dozivam golu dragu iz mekog, toskanskog mraka. a prah, sve je prah, kad dignem uvis ruku i prevučem, nad providnim brdima, i rekom. i, neizmerno slabe, sve te trešnje, što se vuku sa mnom, po svetu, sa zemljanim lelekom. i, tako, bez tame, duh moj sa mračnim voćkama pokriva me. i, tako, bez imena, sa istom žalošću milujem brda neviđena. lutam, još, vitak, sa osmehom mutnim, prekrstim ruke, nad oblacima belim, ali, polako, sad već jasno slutim da umirem, i ja, sa duhom potamnelim, teškim, neveselim. lutam, još, vitak, sa šapatom strasnim i otresam članke, smehom prelivene, ali, polako, tragom svojim, slutim. tišina će stići, kad sve ovo svene, i mene, i mene. i ovde, bez boje tajne, ni jedne voćke nema, nebesne one boje, gorke i beskrajne. a kad razgrnem doline, rukama obema, i, otkrijem dna bezdana, srebrna i bela, na dnu je, opet, žalost, nejasna i laka, vazduhom kupanih voćaka i tela. i, mesto srebrnih pruga, zabrežja i reka, susrećem, kao u snu, umorne misli, svoje. a, nad trešnjama i mladim višnjama, tamnu i dugu maglu, što se, svuda, širi, u životu pred nama, gde se strast, polako, u umiranju smiri, i čula upokoje. i, tako, bez reda, mladost uvijam mirom, snegova i leda. i, tako, bez puta, moje milovanje, po umiranju luta. a mir, svud je mir, kad raspnem šta je bilo i priklonim glavu na ono što me čeka. na ceo jedan kraj sa kog se vino slilo i smeh, i divna bestidnost, daleka. i, tako, bez mora, preliću život naš, zorama fruških gora. i, tako, bez pića, igraću, do smrti, skokom, sretnih, pijanih, bića. lutam, još, vitak, sa šapatom strasnim i otresam članke, smehom prelivene, ali, polako, tragom svojim, slutim, tišina će stići, kad sve ovo svene, i mene, i mene. vas zovem samo, sa užasom u pogledu razvratnom, neveselom. vas zovem samo, što drhtite sa vitkim, osetljivim telom. vas na čijim je kolenima život izdahno zbunjen, umoran. za vas ja imam rumeno more i jedan osmeh sumoran. ne, neće ljubav, ni mladost, više pomilovati nam grudi. ime će, dah će, suza će naša drugom da zamiriše. daleko, negde, oko sveta, gde sneg i led i nebo cveta sve će se sliti, i od svega biti. mir, mir, mir... sve to ne zavisi od mene. setim se kako beše lep, nad vodama dubokim nekim, kao mesec beo, sa lukom tankim i mekim, jedan most. i, vidiš, to, uteši me. ne zavisi od mene. dosta je da toga dana, zemlja oko mene zamiriše preorana, ili da oblaci prolete, malo niže, pa da me to potrese. ne, ne od mene. dosta će biti ako, jedne zime, iz vrta jednog zavejanog, istrči neko ozeblo, tuđe, dete i zagrli me. rađanja su, zvezde u jezerima, nemoćan sjaj u životu. a suzan pogled mlade majke, slab, kao ruža u ćupu železnom. sa žena plodnih, pijanih vinograda, iz kojih jastrebovi izleću u jesen, naša bi tela, golubovi beli, u beskraj, bez žalosti, iščezla. tek ti kad ideš, pođe bol, u hodu tvome, probuđenom kamenu, tajanstveni šum peska što tone, nečujan, na dno voda drhćućih. tek tad sine vazduh u rasuti prah, kroz rešetke srebrne tvojih rebara, da nam osvetli povorku voćaka, što idu i zru, da mogu svenuti. o, pustili smo svuda duše i, eto, vraća se samo strast nevesela. odosmo po ćilimovima dragih tela u nebesa, što nas izmeniše. u blage žalosti pređe zanos ludi, u tišine jutarnjih oblaka, razočarano telo, vitko od žudi. i užas lica, strasnih, davno pokrila je magla, kao mesečev lik, što se javlja u nadzemaljskoj seti, žut, kao obrazina zlatna, tavno, u grobu, nad kojim se bela sen aveti, bela sen neveste, u beskraj za navek nagla. sve posta nestvarno, što u ljubavi čine i činim. i život, ko pusto polje kud vetar ječi, pokrismo snegom praštanja svemu, poljupcima zbunjenim i novim. pa, eto, ipak, tragom se njinim kupi čemer i u zorama ovim, kad više okovan, nag niko ne kleči. i duša zagledana, nevesela, pokriva dim, pruge radosti i plesa, što u beskraju igraju nebesa, opet samo teškim, grimiznim plaštom strasnoga tela. ljubav što beše nije više. sudba mi bludi po nebu ovih dana, blaga i mirna, kišom oprana, kao ruka nekad po telu dragana. nad zemljom više ne miriše krin, u proleću, oštar, bludan, ženski. rascvetane voćke stiskam na rebra, kroz vazduh blagoveštenski. nestaje noć, puna žalosti i bolnog razvrata, a ja ostajem u vedrom vidiku, modrim vodama, i rujnim šumama, kao sen trske, lišća, rosnog vlata. pri kraju mladosti tek teško, čudno, obuzme me ljubav. prvo mi se u bludi nešto javi, belo i mirno, kao daleko stado. posle se susretoh sa trešnjom, i, kao u frulu, svirah, u jedan potok plavi. duh mi je izgubio, tako, snagu. a telo se ispunilo nekom lomnošću. zaželeo sam da milujem rukom prugu vidika, bistru i blagu. misli mi jasne iščeznuše, u neprekidnom smešenju tamnom. a polako se skupiše, sa svih strana, povorke procvalih trešanja, da pođu, pođu, sa mnom. pred njima, nasmešen, sa brda na brdo, sa reke na reku, eto, ja, zbunjen i bezbrižan, igrajući, poskakujući. isplivah na groblju, u nesvesti, kao modar rak. vaznesen u zelenom vrtlogu, iz bezdana. sa neba je u svet oticala noć zvezdana, a mesec, u tamu, spuštao svoj poslednji zrak. bezmerno je svitalo i ja, neizvesna sen, za ostrvom ovim, osunčanim vukodlakom, još u mutnom snu, u vale i pene raznesen, poskočih morem rujnim, na igru lak, i lakom. pogledah uvis, da li je to mesečine prah, ili je ledeni vir zore, što mi guši dah? nisam znao da mi, trešnjom i bistrim potokom i strasnom vitkošću devojke, njinom pritokom, ona to već, iz daleka, kolena prebija. prvi put izgovorih. serbia. porođajem u tuđini, pod zamrzlim snegom, hraniše me tvojim glasom, slabošću i negom. spustiše me u nemoć detinjstva, da te volim i brigom, za tobom, za ceo život, obolim. poviše me u bedu, da te divnu, rajsku, znam, ali ne dodirnem disanjem i ne sagledam. trideset godina da čekam da mi se javiš i zenicom tvojom, groznom, nad zemljom zaplaviš. talasaj, miluj, spavaj kao jarak sad čeka zavičaj, da trulim, i da se nikud više ne vinem, živ. kad iznemognem, i moga raspadanja talog slivaće se u tamu, kroz reka naših mulj i sliv, u zemlju koja vri, na dnu blata ustajalog. o, ta krpa, strašilo u žitu, ispod mesečevog srpa, bednica što vreba put i stada, iz zaseda. to je sad ona, odmor vranama i vrapcima, što ni sahraniti mirno u nebesa ne da, sjaj, što mi još osta, pod bolnim očnim kapcima. zar lutajuć mi otac tu je zemlju video? i njoj me mati dojila, od prvoga plača? ljubičasti šar zna koliko sam se stideo, jer, sa mnom, cvetno drvo, već umorno korača. nikad me nisu svet, ni blud, slatko opijali, već ta zemlja koju se umaram da razgalim. ni svila, ni strast, me nisu tako uvijali, kao zagrljaj bolan tih mrtvih, telom palim. za tamni jaz lepote države sam ludeo, u duši miris gorak rađanja udisao, pa i kad bih, smućen, u tuđini zabludeo, brak, na rodnom tlu, vraćao je svemu smisao. i sad, u toj brdini tvrdoj, bez smisla po krvi rasutoj, ne samo da senima svojim ne nađoh mira, nego ni za tuge, što se rodih da ublažim, ne znam više šapata, pogleda, ni dodira. u serbii, zornjaču tražim. a biće. ateist nisu ni ovde zenice, kad sviće, i dah je žića manje, nego u tuđini, čist. u bogu je vedro. u nas, sve se sneveseli i, kao što jesen ne zna svaki svoj sveo list, umreću zbog serbie, a nismo se ni sreli. da li je to ista moć, koja sve rasipa i razlije? mesec, što kotrlja, večerom, prazni svet svoj žut? ona magla, i dim, što stresa, lukom srebrnim, kad razdire noć, na svetli, neznan, mlečni put, što se gubi u zvezdanim pustinjama crnim? ili sjaj jutarnje buktinje sunca, što diže u beskraj, pa nas ljulja, u plavetnilu, kao rosnu kap? led večernjače, rumen, u nadzemaljskoj tuzi? kad, u suton, prelivaju oblaci, kao slap, prolaznost, u kojoj smo svi, u providnoj suzi? uvek sam, bled i prazan, u svetu ovog slasti, znao da sve to gubim, u telu, i pod travom. da i sa tih promena pada mrak pepeljasti, i veje, gusto, bliskom i daljem, snom i javom. serbiu, jedinu još, hučala je ta bura, koje se sad, modar od davljenja, gorko, stidim. urlah, sred ludog skakanja mora i mehura, da tišinu vanrednu nad zavičajem vidim. nadah se da ću na brdu umoran da duhnem, začeće i veselje poljupcem da potpirim. rascvetane padine da vračam i ukunem, nepomičnošću, sav svet da stišam i umirim. pa to zar da bude meni grob? gde je bolan svetozar milovao lica, pod obrazinama ruskim? zato se, kao mihajlo, tuđine liših? i ja ću tu vrteti, po gungulama uskim, bedne znake ljubavi, sve praznijih i tiših? i bi rat, da se, nad grobljem našim, omili smeh i razvrat, i skine, navek, žud za sinom, sa mutna oka? zato je zar bila tama mesa i sjaj misli, duž mladosti, neveselost gorka i duboka, da sa serbiom umru i mog imena smisli? patio sam uvek, i zar nije prah, ništa, dim, to proleće, sa svojim biljkama i bubama? u zemlji mog detinjstva, koju i ne vidim, nevraćenoj više dečjim, ni vojnim, trubama. zar me nije kiša mutna, marta i aprila, uvela u bolnu zbrku igračaka sitnih? pa šta mi dobro osta, od svih tih toplih krila, što su me nad frušku bacala, sa ravni žitnih? ne ostade mi ni mila roda, što, bela, rumenom nogom, hoda. ni dete moje, dakle, ne silazi sa nekog, prečistog i predivnog, nežnog, sveta, dalekog u kome se nevidljivo u vidljivo menja, nedokučivom, sveznajućom slašću rođenja. stidni bol prve nepravde, lažni žig sramote, i prvo poniženje, kikotom je opeklo, ali tek kad ljubav snagu i volju mi ote, sve je, iznemoglo, u nepovrat, oteklo. žar, san, svilu, pesak, šta li, sad, u ruci držim? kad sve to, što tamo bi i prođe, ovde zahvatim. zar sam to ja, što upaljenim pogledom spržim, sav taj svet, kuda više ne mogu da se vratim? da li tela, mili gradovi, ili seni, to drhte, u slabosti sna i žudi ruku grubih? sve ono što videh drago, tužno, plemenito, zbog čega, gde sve, i šta sve, žarko, ne izljubih? vratih ti se. pa zar da kopnim, bolujem, mrem, u smrti, kuda si brdovita se rasula? budućnost, što mi obeća rascvetani srem, uzalud je, suzom braka, na tebe, kanula. ljubav mutna više na usnama mi ne rudi, nit mi po nesvesti protiču preobraženja. zgasnuo žar za tobom sija mi još na grudi, ali pun žalosti i očajnog razdraženja. neću sačuvati ni misao, da sam cvetnu granu udisao. zanavek, zbilja, zar, ovaj svršetak se širi, svemu što je bilo sazidano uvrh gora? zato su frulom planini svirali pastiri i duši mojoj serbia bilo što i zora? tla davno nestaje. i već trne, u telu mom, bezbrižnost mladosti, pre vanredna. razum mi još samo treperi, od zvezda ovog leta. a klone li, klonuće mi na sneg tek, drhćuća i ledna, ljubav, kao sen umorne srne. srem to više nije. što sad zasja, preda mnom, izbledelim, od slasti, pre telesnih. ne vidim više ni znak, žutog, na bregu, drveta. jesenjim zracima sunca, sa bačke, u prah nebesnih, lebde sad bat moj i ševe, sa klasja. od zemlje odlazim. i već slutim, u sebi, sva mučenja prošlosti, pre miline. skoro će razneti dim i ovo što ovde zbivah. no da l će i tad svitati zora iz zimske tišine, životu mom, da ga zlim ne mutim? tla davno nestaje. i već trne, u telu mom, bezbrižnost mladosti, pre vanredna. razum mi još samo treperi, od zvezda ovog leta. a klone li, klonuće mi na sneg tek, drhćuća i ledna, ljubav, kao sen umorne srne. zaista, zrak sam samo? i to je sjaj u meni, što se sad, nestajući, rasipa, u prazninu, osvetlivši mi put, i bezdan, u isti mah? sve su to bile, dakle, prolazne samo seni, na koje sam, kroz blagost, i žalost, i tišinu, stresao, ustreptao, svoj zvezdan, zračni, čisti, prah? odlazim, dakle, sa tela toplih, i mladih, srna, ledu, na vrhu nekom, u bolnom svom hitanju? a plač mi samo vraća se, porfiru jednog zrna, što visi, o drhćućem, žarkom, koncu, u svitanju? tu, tu bih, u ovom životu, da me oblije slap svih divota čulnih, kao pad mirisnog mleka. a, čini mi se, jedna jedina, takva, blista kap, nad peskom pustinja, i tla, nad zemljom, daleka. zaista, zrak sam samo? i to je sjaj u meni, što se sad, nestajući, rasipa, u prazninu, osvetlivši mi put, i bezdan, u isti mah? sve su to bile, dakle, prolazne samo seni, na koje sam, kroz blagost, i žalost, i tišinu, stresao, ustreptao, svoj zvezdan, zračni, čisti, prah? urednik srpskog književnog glasnika, bogdan popović, pozvao me je, pri štampanju sumatre, da u obliku nekog dodatka izložim sa njom i svoje vjeruju o poeziji. mada i mi, najnoviji, imamo, razume se, svoje intensije u književnosti, ne mogu o njima da govorim bez zbunjenosti, jer, prvo. drugi, oduševljeniji od mene, bi to bolje izvršili, a, osim toga, ja ne verujem da ubeđivanje, u književnoj borbi, u borbi uopšte, išta pomaže. zato, i kad bih mogao da pretpostavim čitaoca koji nije cinik, ne bih mogao da pokažem one vrednosti u našoj najnovijoj lirici, koje ja, lično, držim da su vrlo velike. mogu samo, u kontirama, bez sinteza, da otkrijem misli koje vladaju, sa one strane, papirnate, barikade, gde smo mi. najnovija umetnost, a osobito lirika, napada se, većinom, zbog njene tame, nerazumljivosti, dekadentnosti itd. o tome se ne može govoriti bez ironije. većina nas, najnovijih, iako se nalazimo na političkoj levici, odbacuje sve korisne, popularne, higijenske dužnosti, koje poeziji, kod nas, ljudi bez osećanja za umetnost, a prepuni sociološkog samoljublja, tako često nameću. socijalizam, na primer, mi ne bismo širili lirskim pesmama. i tako, o toj našoj književnoj kritici, koja je često apsurdna, mi ne govorimo. ali da najnovija poezija nije ni ludorija, ni dekadenstvo, to će svaki uvideti, kad bude saznao za uticaj ruskih futurista, i dekadenata, njinog, prefinjenog, časopisa koji se zove mir iskustva, u ruskoj revoluciji. ni naša, najnovija, umetnost, a najmanje poezija, ne spava, kako je često čitaoci zamišljaju, kao neka lepotica, u kuli od slonovače. još je ta kula eburnea, moćna, kao stanice bežičnog brzojava. većinu tih napada na najnoviju, našu poeziju, vodi bedna glupost malih sredina. baš je popularnost naše književnosti bila uzrok da je bila tako ustajala. uostalom, i prava popularnost često je veoma smešna. to znaju svi oni koji su videli šta je ono što milioni nemaca smatraju da je veliko kod getea. rasno, jasno, prosto u umetnosti ne pomaže ništa. sve je to dao vitmen, pa ipak je, pola stoleća, bio, za amerikance, budala. postoje neminovnosti. nepopularnost najnovije poezije, i kod nas, svojevoljna je. sav ovaj uvod bio je, uostalom, potreban samo zato da bih preko mnogo čega mogao preći ćutke. ostaju protivnosti koje se ne mogu preći ironično. te se neće rešiti brzo. položaj, duh, naše poezije, posle rata i, ne mogu a da ne napišem, posle skerlića. sasvim je nov i izmenjen. pale su ideje, forme i, hvala bogu, kanoni. najnovija umetnost, a osobito lirska poezija, pretpostavlja izvesne, nove, osetljivosti. oni koji ne mogu da dišu izvan predratne, umetničke, atmosfere, prilaze joj uzalud. svud se danas oseća da su hiljade i hiljade prošle i kraj lešina, ruševina, i obišle svet i vratile se doma, tražeći misli, zakone i život kakvi su bili. tražeći staru, naviklu, književnost, poznate, udobne, senzacije, protumačene misli. lirsku poeziju večnih, svakidašnjih metafora, ono drago cilemile stihova, hrizantema, koje su cvetale u našim, nedeljnim, dodacima. ali su došle nove misli, novi zanosi, novi zakoni, novi morali. može se biti protiv nas, ali protiv naših sadržaja, i intensija, uzalud. svet nikako ne želi da čuje užasnu oluju nad našim glavama. tamo se tresu, ne politička situacija, niti književne dogme, nego i sam život. to su mrtvi, koji pružaju ruke. treba ih naplatiti. kao neka sekta, posle toliko godina, dok je književnost značila samo razbibrigu, mi sad donosimo nemir, prevrat, u reči, u osećanju, u mišljenju. ako ga još nismo izrazili, imamo ga, neposredno, u sebi. iz mase, iz zemlje, iz vremena našeg, prelazi na nas. ne da se ugušiti. pesnik je bio, kod nas gde je kranjčević mislio o njemu kao o iskupitelju fanatik novih, nacionalnih, pokreta. zar da od sve te mistične radosti ostane samo mistika lepozvuke čegrtaljke slikova? prekinuli smo sa tradicijom, jer se bacamo, strmoglav, u budućnost. odbacili smo bivše zakone. večiti problem njenog venčanja nas ne buni. odelili smo se od ovog života, jer smo našli nov. pišemo slobodnim stihom, što je posledica naših sadržaja. tako se nadamo doći do originalnih, a to znači i rasnih, izraza. nismo odgovorni za svoje ja. ne postoje nepromenljive vrednosti. bez banalnih četvorokuta i dobošarske muzike dosadašnje metrike, dajemo čist oblik ekstaze. neposredno. pokušavamo da izrazimo promenljivi ritam raspoloženja, koji su, davno pre nas, otkrili. da damo tačnu sliku misli, što spiritualnije. da upotrebimo sve boje, lelujave boje, naših snova i slutnji, zvuk i šaputanje stvari, dosad prezrenih i mrtvih. u formi to nije bogzna šta. ali, delimo ritam sunčanih dana, od večernjih ritmova. ne mećemo sve to u pripravljene kalupe. opet jednom puštamo da na našu formu utiču forme kosmičkih oblika. oblaka, cvetova, reka, potoka. zvuk naših reči nerazumljiv je, jer se navikao na menjački, novinarski, zvanični, smisao reči. davno je bergson odelio psihološko vreme od fizičkog. zato je naša metrika lična, spiritualna, maglovita, kao melodija. pokušavamo da nađemo ritam svakog raspoloženja, u duhu našeg jezika, čiji je izaz na stupnju feljtonskih mogućnosti. stih je naš zanesena igračkica, pa svoje pokrete čini u ekstazi. svoju ekstazu pretvara u gole pokrete. u lirici to nešto vredi. oslobodili smo jezik banalnih okova i slušamo ga kako nam on sam, slobodan, otkriva svoje tajne. nije to bilo tako davno, kad je dučić, ismejan, usudio se da napiše da šušte zvezde. mi, dabogme, odosmo dalje. možda te, formalne, novosti manje zanimaju čitaoca? o njima treba govoriti drugi put. što se, pak, tiče naših, hipermodernih sadržaja, mi ih se ne bojimo. za njima korača masa onih koji su među lešinama, pod otrovnim gasovima, osetili i te kako hipermoderne senzacije. pa su izgubili radost, koju im ni porodica ne može vratiti više. oni su osetli mnogo štošta što se naziva bolesnim u poeziji. mi izražavamo sve što oni još kriju, što ih muči, ali neizbežno sustiže. tvrdimo, fanatično, da postoje nove vrednosti, koje poezija, oduvek pre nego život, nalazi. pokušavamo da, svesno, pokažemo te nove sastojke u ljubavi, u strasti, u bolu. pokušavamo da oslobodimo, mnoge, bivših sramota, veza, zakona i zabluda. verujemo u te nevidljive, predestinirane, slušaoce i čitaoce naše. kao što verujemo u dublji, kosmički zakon i smisao, radi kojeg se tuga, iz kamoenjšovih soneta, kroz tolika stoleća, prenosi u nas. ako su feljtoni literatura, onda moderna poezija postaje ispovest novih vera. inače, sva ta hrpa stihotvorstva, zanata, ne bi bila ništa drugo do odvratno traćenje vremena. ali naš slobodni stih, naša nerazumljivost kome je milije bolest sasvim je nešto drugo. ono aristotelovo. kad smo budni imamo svi isti svet, a kad sanjamo, svako svoj. sad bi trebalo da se upustim u metričke diskusije. međutim, za to je, prvo, još rano, a, drugo, ja nisam nikad bio toliko savestan kao neki malerbov đak. neću da budem ni duhovit, pa da upotrebim ironiju edgara lana poa. bez prepirke o versifikaciji, ja ću, prosto, da ispričam kako dolazi do tih pesničkih, hipermodernih, buncanja, kao što je sumatra. osetih, jednog dana, svu nemoć ljudskog života i zamršenost sudbine naše. video sam da niko ne ide kuda hoće i primetio sam veze, dosad neposmatrane. kraj mene su, tog dana, prolazili senegalci, anamite. sreo sam jednog svog dobrog druga, koji se vraćao iz rata. kadga zapitah otkud dolazi, on mi reče. iz bukhare. mati mu je bila umrla i komšije njegove behu je sahranili. neko mu je pokrao nameštaj, kod kuće. ni postelje, veli, nemam. a kad ga upitah kako je putovao, on mi reče. preko japana i engleske, gde su me uhapsili. pa šta misliš sad? pitao sam ga. ne znam ni sam. sam sam. ti znaš da sam se bio verio. ona je otišla nekud. možda nije dobijala moja pisma. ko zna šta će i ona dočekati? ne znam ni sam šta ću, možda ću dobiti mesto u nekoj banci. sve se to odigralo na stanici u zagrebu. posle sam ja seo u voz i otputovao dalje. u vozu je bilo prepuno sveta, naročito vojnika, žena u ritama, i mnogo zbunjenih ljudi. u vozu nije bilo osvetljenja i videle su se samo senke. mala deca ležala su, na podu vagona, oko naših nogu. iznuren, nisam mogao oko da sklopim. dok su oko mene pričali, primetio sam da su i ti glasovi nekako teški i da ljdski govor, pre, nije tako zvučao. zagledan u mračne prozore, sećao sam se kako mi je moj drug opisivao neke snežne planine urala, gde je proveo godinu dana u zarobljeništvu. on je dugo, i blago, opisivao taj kraj na uralu. osetih tako svu tu belu, neizmernu tišinu, tamo u daljini. polako sam se nasmehnuo. gde sve taj čovek nije bio. sećam se da mi je pričao i o nekoj ženi. iz njegovog opisa zapamtih samo njeno bledo lice. on je nekoliko puta ponavljao kako ju je tako bledu poslednji put video. u mom sećanju, nervozno, počeše tako da se mešaju bleda lica žena, od kojih sam se i ja rastajao, ili koja sam video po vozovimai brodovima. to me je gušilo, te iziđoh u hodnik. voz je bio stigao u srem i prolazio ispod fruške gore. neke grane udarale su u okno, koje je bilo razbijeno. kroz njega je u voz padao vlažan, mokar, hladan miris drveća i čuo sam žubor nekog potoka. stali smo bili pred jednim razrivenim tunelom. hteo sam da sagledam taj potok što je u mraku žuborio i učinilo mi se da se rumeni, i da je veseo. oči su mi bile umorne od nespavanja, a obuzela me je bila teška slabost od dugog putovanja. pomislih. gle, kako nikakvih veza nema u svetu. eto, taj moj drug voleo je tu ženu, a ona je ostala negde daleko u nekoj zavejanoj kući, sama, u tobolsku. ništa ne može da se zadrži. i ja, kud sve nisam išao. a eto, ovde, kako veselo teče ovaj potok. on je rumen, i žubori. naslonih, dakle, glavu o razbijen prostor. neki vojnici, prelazili su, za to vreme, sa krova na krov vagona. a sva ta bleda lica, i sva moja žalost nestade u žuborenju tog potoka u mraku. voz nije mogao dalje. valjalo je preći, preko čortanovačkog tunela, peške. bilo je hladno. išao sam u gomili nepoznatih putnika. trava je bila mokra, pa smo klizili lagano, a neki su i padali. kad smo se uspuzali na brdo, pod nama se, u svitanju, ukazao dunav, siv, maglovit. sva ta magla, iza koje se naziralo nebo, bila je neizmerna i beskrajna. zelena brda, kao ostrva nad zemljom, nestajala su još u svitanju. bio sam zaostao iza ostalih. a moje misli, jedako su još pratile mog druga na onom njegovom putovanju o kojem mi je, bezbrižan, sa gorkim humorom, pričao. plava mora, i daleka ostrva, koja ne poznajem, rumene biljke i korali, kojih sam se setio valjda iz zemljopisa, jednako su mi se javljali u mislima. najzad, mir, mir do zore, polako je ulazio i u mene. sve što je moj drug pričao, pa i on sam, poguren, u pohabanom, vojničkom šinjelu, ostalo je zauvek u mom mozgu. odjednom sam se sećao, i ja, gradova, i ljudi, koje sam ja video, na povratku iz rata. prvi put primetih neku veliku promenu u svetu. na drugoj strani tunela, čekao nas je drugi voz. mada je u daljini već svitalo, u vozu je opet bio potpun mrak. iznuren, opet sam seo u mračan kut vagona, sam samcit. po nekoliko puta rekoh sam sebi. sumatra, sumatra. sve je zamršeno. izmenili su nas. setih se kako se pre drukčije živelo. i pognuh glavu. voz je pošao i zatutnjao. usoavljivalo me je to da je sve sad tako neobično, i život, i te ogromne daljine u njemu. kud sve nisu stigli naši boli, šta sve nismo, u tuđini, umorni, pomilovali. ne samo ja, i on, nego i toliki drugi. hiljade, milioni. pomislih. kako li će me dočekati moj zavičaj? trešnje su sad svakako već rumene, a sela su sad vesela. gle, kako su i boje, čak tamo do zvezda, iste, i u trešanja, i u korala. kako je sve u vezi, na svetu. sumatra rekoh, opet, podrugljivo, sebi. odjednom se trgoh, neki nemir u meni, koji nije stigao ni do svesti, probudio me je. iziđoh u hodnik, gde je bilo hladno. stajali smo opet u nekoj šumici. u jednom vagonu su pevali. negde je plakalo jedno dete. ali svi ti zvuci dopirali su do mene kao iz neke neizmerne daljine. pređe me jutarnja jeza. video sam još mesec, sjajan, pa se i nehotice osmehnuh. on je svud isti, jer je mrtvac. osetih svu našu nemoć, svu svoju tugu. sumatra, prošaptah, sa izvesnom afektacijom. ali, u duši, duboko, kraj sveg opiranja da to priznam, ja sam osećao neizmernu ljubav prema tim dalekim brdima, snežnim gorama, čak tamo gore do ledenih mora. za ona daleka ostrva, gde se događa ono što smo, možda, mi učinili. izgubio sam strah od smrti. veze za okolinu. kao u nekoj ludoj halucinaciji, dizao sam se u te bezmerne, jutarnje magle, da ispružim ruku i pomilujem daleki ural, mora indijska, kud je otišla rumen i sa mog lica. da pomilujem ostrva, ljubavi, zaljubljene, blede prilike. sva ta zamršenost postade jedan ogroman mir i bezgranična uteha. posle, u novom sadu, u jednoj hotelskoj sobi, napravio sam od svega toga jednu pesmu. jan majen i moj srem, paris, moji mrtvi drugovi, trešnje u kini, priviđaju mi se još, dok ovde ćutim, bdim, i mrem i ležim, hladan, kao na pepelu klada. samo, to više i nismo mi, život, a ni zvezde, nego neka čudovišta, polipi, delfini, što se tumbaju preko nas, i plove, i jezde, i urliču. prah, pepeo, smrt je to. a viču i rusko ničevo i špansko nada. ti, međutim, rasteš, uz zornjaču jasnu, sa avalom plavom, u daljini, kao breg. ti treperiš, i kad ovde zvezde gasnu, i topiš, ko sunce, i led suza, i lanjski sneg. u tebi nema besmisla, ni smrti. ti sjajiš kao iskopan stari mač. u tebi sve vaskrsne, i zaigra, pa se vrti, i ponavlja, kao dan i detinji plač. a kad mi se glas, i oči, i dah, upokoje, ti ćeš me, znam, uzeti na krilo svoje. espanja i naš hvar, dobrović mrtvi, šeik što se u sahari beli, priviđaju mi se još, kao utvare, vatre, var. moj sibe poludeli, zinuo kao peš. samo, to više nismo mi, u mladosti i moći, već neki papagaji, čimpanzi. neveseli, što mi se smeju i vrište u mojoj samoći. jedan se leiche. leiche. leiche. dere. drugi mi šapće. cadavere. treći. leš, leš, leš. ti, međutim, širiš, kao labud krila, zaborav, na dunav i savu, dok spavaju. ti budiš veselost, što je nekad bila, kikot, tu, i u mom kriku, vrisku, i vapaju. u tebi nema crva, ni sa groba. ti blistaš, kao kroz suze ljudski smeh. u tebi jedan orač peva, i u zimsko doba, prelivši krv, kao vino, u novi meh. a kad mi klone glava i budu stali sati, ti ćeš me, znam, poljubiti kao mati. ti, prošlost, i moj svet, mladost, ljubavi, gondole, i, na nebu, mljetci, priviđate mi se još, kao san, talas, lepi cvet, u društvu maski, koje je po mene došlo. samo, to nisam ja, ni venecija što se plavi, nego neke ruševine, aveti, i stećci, što ostaju za nama na zemlji, i u travi. pa kažu. tu leži paša. prosjak. pas. a viču i francusko tout passe. i naše prošlo. ti, medutim, stojiš nad širokom rekom, nad ravnicom plodnom, tvrd, uzdignut kao štit. ti pevaš vedro, sa grmljavom dalekom, i tkaš u stoleća, sa munjama, i svoju nit. u tebi nema moje ljudske tuge. ti imaš streljača pogled prav i nem. ti i plač pretvaraš, kao dažd, u šarene duge, a hladiš, ko dalek bor, kad te udahnem. a kad dođe čas, da mi se srce staro stiša, tvoj će bagem pasti na me kao kiša. ližbua i moj put, u svet, kule u vazduhu i na morskoj peni, priviđaju mi se još, dok mi žižak drhće ko prut i prenosi mi zemlju, u sne, u sne, u sne. samo, to više nisu, ni žene, ni ljudi živi, nego neke nemoćne, slabe, i setne, seni, što mi kažu, da nisu zveri, da nisu krivi, da im život baš ništa nije dao, pa šapću nao, nao, nao i naše ne, ne. ti, međutim, dišeš, u noćnoj tišini, do zvezda, što kazuju put suncu u tvoj san. ti slušaš svog srca lupu, u dubini, što udara, ko stenom, u mračni kalemegdan. tebi su naši boli sitni mravi. ti biser suza naših bacaš u prah. ali se nad njima, posle, tvoja zora zaplavi, u koju se mlad i veseo zagledah. a kad umorno srce moje ućuti, da spi, uzglavlje meko ćeš mi, u snu, biti, ti. finistere i njen stas, brak, poljupci, bura što je tako silna bila, priviđaju mi se još, po neki leptir, bulke, klas, dok, iz prošlosti, slušam, njen korak, tako lak. samo, to više nije ona, ni njen glas nasmejan, nego neki kormoran, divljih i crnih krila, što viče. zrak svake sreće tone u okean. pa mi mrmlja reči tombe i sombre. pa krešti njino ombre, ombre. i naš grob i mrak. ti, međutim, krećeš, ko naš labud večni, iz smrti, i krvi, prema suncu, na svoj put. dok meni dan tone u tvoj ponor rečni, ti se dižeš, iz jutra, sav zracima obasut. ja ću negde, sam, u sahari, stati, u onoj gde su karavani seni, ali, ko što uz mrtvog tuarega čuči mati, ti ćeš, do smrti, biti uteha meni. a kad mi slome dušu, koplje i ruku i nogu, tebe, tebe, znam da ne mogu, ne mogu. život ljudski, i hrt, sveo list, galeb, srna, i mesec na pučini, priviđaju mi se, na kraju, ko san, kao i smrt jednog po jednog glumca našeg pozorišta. samo, sve to, i ja, nismo nikad ni bili više, nego neka pena, trenutci, šapat u kini, što sapće, kao i srce, sve hladnije i tiše. da ne ostaju, ni ming, ni yang, ni yin, ni tao, trešnje, ni mandarin. niko i ništa. ti, međutim, sjaš, i sad, kroz san moj tavni, kroz bezbroj suza naših, večan, u mrak, i prah. krv tvoja ko rosa pala je na ravni, ko nekad, da hladi tolikih samrtnički dah. grlim još jednom, na tvoj kamen strmi, i tebe, i savu, i tvoj dunav trom. sunce se rađa u mom snu. sini. sevni. zagrmi. ime tvoje, kao iz vedrog neba grom. a kad i meni odbije čas stari sahat tvoj, to ime će biti poslednji šapat moj. beskrajni, plavi krug. u njemu, zvezda. magloviti vrbaci isparavaju se još od prošlog dana, oblaci se kovitlaju sve na niže. dubina, kroz koju protiče reka, mutna je i neprohodna. zemlja je tamna, nevidljiva i kišovita. šumi i huji baruština iza mraka. sjaj mesečine pođe sa nje, pojavi se nad pomrčinom, prođe i nestane u noći, što mokra ulazi i odlazi, ulazi i odlazi jednako, zaobilazeći ga i vlažeći mu ogromne grudi i trbuh, vruć i podbuo, uvijen ovnujskim kožama, na kojima je runo probio znoj. kaplje kroz trsku, kaplje, i, mada je gusta tmina, vidi kako jedna žaba skače, sve bliže i bliže. isprekidan lavež pasa i isprekidan poj petlova, još od ponoći, ali dalek. tup udar kopita, međutim, kao pod zemljom, čuje se jednako, u blizini, pod snom. često buđenje što ga obuhvata, prolazi kao neko ljuljanje u toj pomrčini, koja mu prodire pod pleća i rebra naježena od hladnoće. ne razlikuje tamu oko sebe i tamu u sebi, i širom otvorenim očima, u mraku, ne vidi ništa. skakanje žabe, čelo glave, izvesno je da je oslušnuo, ali odmah zatim zaguši ga san, tako da opet sve tone u težak zadah ovnujske kože, na kojoj mu leži gornji deo tela, kraj ženine glave. udaren od konja više kolena, pre neki dan, kad je počeo da skuplja delove puka, još se budi noću od bola, ali taj bol umine brzo, kao i strašna malaksalost i iznurenost u kostima, od umora. tako da, budeći se svaki čas, zastenje i odmah zatim opet zaspi, škrgućući zubima. pri tom, za taj tili čas, dok opet ne usni, šta sve ne ugleda u polusnu. reku što pod bregom šumi, ispunivši svu noć. po razlivenim vodama, u rupama i jarugama, mesečine. trsku prozora i krova, sa koje kaplje nebrojeno kapljica, kap po kap. oblake, što se kovitlaju sve na niže. nepregledne vrhove vrbaka, pune šiblja. a kad se zaljulja, opet, u san, zapaljen i pun nekih plamenova, tumba se u nekom šarenilu u nepreglednu daljinu, u nedoglednu visinu i bezdanu dubinu, dok ga kiša, što kroz trsku prokišnjava, ne probudi. tada, pomućenom svešću, prvo začuje lavež pasa i poj petlova, da odmah zatim širom, u mraku, otvori oči i ne vidi ništa, ali da mu se učini kao da vidi, u visini, beskrajan, plavi krug. i, u njemu, zvezdu. jednom zasta u tom ljuljanju i hujanje mu u glavi presta, tako da oseti da je budan. ležao je u mraku širom otvorenih očiju, začuđen, i drhćući od hladnoće. nije više sanjao. poj petlova i lavež pasa čuo je. žena, koja mu je bila zaspala na ruci, disala mu je na grudi. i šum što izazva, proteglivši vrat, ču, jer tolika još tišina bila je pred kućom. kroz pukotinu čamovine, međutim, primeti tanku svetlost što je prodirala i osvesti se sasvim. bilo je vreme da idu. to je gorela vatra onih koji su sinoć bili polegali, neki sami, neki sa ženama i decom, ispod nadstrešnice jednog obora, sa one strane utrine, gde su bile njegove štale. i kao da je to prvo, jasno sećanje uma bio neki nečujni poklič, njemu se učini da mu trče, jedan po jedan, svojim strašnim trčećim korakom, pod šubarama, sa svojim dugim puškama, i handžarima u zubima, kao pri vežbi. svakome je video lik, svakog je poznao, svakog se setio gde je koji legao. tako mu se i ostalo što je bilo tamo, napolju, na kiši, javljaše u širom otvorenim očima, u mraku. obronak brega i pod njim dunav, sa čamcima šajkama, sa kojima će se navesti na vodu. nepregledni vrbaci i ritovi, modre ledine i crveni šibljak. tad zaškripa đeram i, u isti mah, zalupaše na vrata. i kao da se trže ne samo on, već i sve drugo živo, u mraku, što je dotle bilo i nevidljivo i nečujno, začu se tutnjava kopita i zalajaše promuklo psi, sasvim blizu. veliko jato vrana mora da je proletelo od nekuda, jer njihovo graktanje ispuni noć i poče da se diže u visine. i tek što je, onako trgnut iz sna, polubudan, pokušavao da se, u mraku, oslobodi nekih čaršava u koje se bio zapleo, i da se izvuče ispod koža, oznojen i go, jer go je uvek spavao, ona se probudi i skoro bezumna od straha napipa ognjište, duhnu u pepeo i nađe žar. zapalila je žižak, koji osvetli i nju, svu, i njegovu ogromnu senku na zidu. i tek tad, kada ga ugleda, vrisnu i poče da kuka, pavši na njega, grleći ga i ljubeći mu grudi, rame, vrat i uvo. već skoro dve nedelje dana, otkad je došla poruka od markiza askania gvadanji, zapovednika grada oseka, da opremi trista biranih vojnika za polazak u rat na francusku, ona nije prestajala lelekati. podbulih očiju od plača, sva oronula od užasa, u trećem mesecu bremenitosti, ona se nije dala odvojiti od njega. lepotica na glasu, prolepšala se još više, u prvoj godini braka. koža njena i kost, smeh i dah, kao i njen pogled, imali su neki gladak sjaj što je svetleo u njoj, dok je nosila čedo u sebi. teška i puna, ludo vesela u tim mesecima, ona je posle porođaja slabila i ružnjala, postajala tiha, a okrutna prema slugama i sluškinjama. pre dve nedelje, plačući, bila je došla za njim i na obalu dunava da sa njim provede i poslednju noć, pred polazak. ostavivši dve svoje ćerčice u selu, došla je bila da stanuje, poslednja dva dana, u jednom kućerku pokrivenom trskom, kod obora, na vodi, samo da bi mogla da provede noć kraj njega. ležeći satima na njegovim grudima, ona mu je, šapućući nešto nerazumno i nerazumljivo, ljubila rebra, grlo, oči, usta, uši. krivonog i težak, on je tih poslednjih dana opremao svoje ljude, jašući ceo dan. psovao je njene zagrljaje i poljupce. bila mu je dosadila. izmučen, prekodan, svađom oko odabiranja ljudi, što su pristizali nenaoružani i napiti, morao je da provodi večeri sa pisarima, što su spremali spiskove slavonskopodunavskog polka. u noći, pak, čekao ga je pakao. njen zagrljaj, njeni bezumni napadi, njeni dugi, neumorni prsti. njena lepota, kraj vatre, nadzemaljska, njen pogled i njen plač. ogromnih grudi i ogromnog trbuha, klonuo, zabrinut za decu, on se njenom ludilu i krstio i čudio, pa i grohotom smejao. pri slaboj svetlosti žiška sad, on je vide, onako zbunjenu od sna, i shvati da će ovog jutra, pri polasku, sa njom biti najteže. njeni poljupci, plahi i ludi, koji su mu padali u lice i pod grlo, bili su mokri od plača. ustavši da bi ga bolje mogla obuhvatiti, jer se on nabusito branio, gazeći po jastucima, kožama i ćilimovima prostrtim po zemlji, ona je bila nagazila golom nogom na žabu i strahovito vrisnula. razljućen tada od sve te pomame ženske, on je odgurnu, a dođe mu da je tresne o tle. prevalivši čanak osvećene vodice i bosiljka, koji je sinoć bila spremila, da bi mogla ujutru, kad se probudi, da ga poškropi, teturajući se, kao da je dizao i nosio prazno bure, on stiže do vrata i otrgnu ih. kiša sitna padala je i, za trenut, u svitanju, video je pse što pojuriše prema njemu, konje i sluge pod dudovima, a na drugom kraju utrine, kod obora, čitavu onu gomilu što se sinoć tu bila razmestila. vatre su još šarale po mraku velike senke i pričine, ali čim puče prva puška, sve kao da odskoči sa zemlje i zaigra. zapevaše neki, zarikaše, potrčaše do đerma, na valove, da se umiju. drugi noseći decu na rukama, uvijahu ih krpama, polazeći nizbrdo, da odu do čamca. uh, što se žene busahu u grudi, zapevahu, vitlahu svojim belim platnima, povezima, obojcima. iza obora, nad strminom, vide zbilja nepregledne vrbake i ritine, u ogromnom, mutnom, kišnom svitanju, ali ne beskrajni, plavi krug. ni u njemu zvezdu, kao u snu. trčeći kraj konja i uplakanih žena, koje nisu puštane dole do čamaca, ljudi su se okupljali, dovikujući se. neki, zaostali, uplakani, praštahu se, krsteći se. jedan mu priđe sa malim detetom u šubari, tražeći vatru u kući, da skloni dete, već pomodrelo. psi, okupljeni na ivici brega, oko žena i staraca, skačući, prskajući po barama i blatu, lajahu za onima što su silazili nizbrdo, na vodu. bos, na hladnoj, vlažnoj zemlji, zaogrnut, onako kako se digao sa postelje, sa velikim, crnim klobukom, srebrnih šara i kićanki, što ga beše turio na glavu pri prvom skoku iz sna, on je prenerazio sluge. pritrčaše mu, ljubeći ga u ruku i privodeći mu konja, koji se propinjao. tada, kinuvši gromko nekoliko puta, zaigravši po zemlji tako da se sve zatreslo, vrati se u mrak i vrućinu kraj ognjišta, gde ga žena dočeka još uvek plačući. oblačeći ga brzo, ona mu je ljubila čohe, kajiševe i srebra, a kad se umio, ona mu svojom kosom ubrisa lice, ljubeći ga u obraze. žaleći je, pomilova je po leđima, gunđajući, kad ona briznu još jače u plač. a kad se pojavi na vratima, obučen, pa mu sluge privedoše konja, nastade takvo đipanje, kuknjava i dreka, na utrini, pritrčavanje njegovoj ruci, lelekanje i jaukanje žena, da on od besa zaurla na njih. dok su ga sluge sa jedne strane dizale u sedlo, na konja, koji se vrteo preplašen šarenilom, dotle su dve sluge sa druge strane pritezale kolane, da ne otkine uzengije, velikim svojim maljavim rukama, penjući se, stenjući. konj se tresao pod njim, kao pod buretom. prskajući blatom drveće, travu i pse oko sebe, nagnao je konja nizbrdo, ka dunavu. izmače leleku i dreci i prokasa kroz vlagu drveća i granja. kiša je prestajala da pada, ali se zemlja ronila pod konjem, kad počeše da se spuštaju. u nedoglednoj vlazi oblaka i ritina, baruština i trske, bilo je već svanulo. i kao da je to bio jedan drugi svet, tamo se nije ništa događalo. ovde, nad njim, graktale su vrane, dole, pod njim, svetlucale su široke tame i svetlosti vode. vezani za stare vrbe i stubove u blatu, čamci su se crnili iz daleka, kraj vatre. kad podiže glavu, vide potpunu tišinu u sivom nebu i vrane, u daljini, koje se nisu čule. dunavom je mogao dogledati vrlo daleko, duž obala, od kojih je jedna bila žuta i visoka, pod nebom, a druga razlivena u poplavama i travuljinama, u dubini. izbio je iz žbunja, u bare i teško blato, do sapi, pred vatre, sa kojih su skidali pečene jaganjce. smestivši se u širokim čamcima, koji su bili prokisli, na slami i žutom, suhom lišću, ljudi su bili opet polegali, pa su se dizali da čiste oružje, ili da dočekaju na nož, po komad bačene, raščerečene jagnjetine. pevahu vičući. kad stiže, sav uprskan, do vatre, među vrbama, javiše mu se dva oficira i pop, koji je bio potegao zajedno sa njegovim bratom, čak iz srebrobogatoga zemuna, da isprati sina i da ih sve blagoslovi. pošto mu je bilo stalo da ih što pre krene, potera konja do užadi i dade naređenje šajkašima da kreću. nastade mala gungula u čamcima, i ljudi poskakaše da još jednom pogledaju svoje. dok su šajkaši drešili konope i gazeći do pasa vodu, vičući, otiskivali čamce od obale, dotle su neki promrzli bednici, najmljeni da vuku čamce ceo dan, celu noć i još jedan dan, uz vodu, već počeli da potežu užad i da gaze blato. među njima, dva ciganina, skoro sasvim gola, sa konopljem na grudima, pokušavahu da oglođu nekoliko oprljenih papaka, koje niko nije hteo da ponese. i dok su starci, prozebli i mokri, stajali nepomično, na blatnjavom bregu, dotle su žene sa decom, i psi, trčali duž obronka strme obale, jaučući i plačući, sve dotle dok se oba čamca ne izgubiše u gustim vrbacima, iz kojih je dopirala posle promukla pesma. pa i ta pesma, čim je nestalo onih koje su poustajali da vide, polako postade tiša i razvučenija, dok sasvim ne zamuknu. lelek se međutim, na brdu, još dugo razlegao. čim pođoše, i on potera konja duž obale, i nagna ga uzbrdo, tako, da je životinja besno frktala i sva se pušila. vratio se, da se i on opremi. oko staja i obora bio se iskupio svet, da vidi i njegov polazak, a naročito kočije i konje i sluge njegovog brata aranđela isakoviča, trgovca poznatog po celom podunavlju i potisju, po bogatstvu. brat mu je, po dogovoru, proveo noć u selu, sa decom, da u zoru porani i dođe da mu se nađe, pri rastanku sa ženom, čije su se plahe ćudi obojica bojali. i zaista, tek što se vratio sa polaska vojnika, uspevši se, teško, uzbrdo, ukazaše se, sa druge strane, velika, šarena kola, koja odmah opkoliše sluge. bilo je već sasvim vidno. kiša je bila prestala. ušav u kuću, udarivši, na pragu, glavom u trščani krov, zatekao je ženu obučenu, svilenu, umivenu, divnu. umoran od jahanja i žurbe, sad je pogleda drugim očima i, prišavši joj, poče da je ljubi, kroz svoje razbarušene brke. užurban, on joj još jednom, dahćući pod njenim poljupcima, ponovi, bez smisla i bez reda, sve ono što joj je već sinoć i celu noć ponavljao. savete za njenu seobu k bratu, u zemun, savete za kupanje mladeg deteta, manje ćerčice, koja je imala neku bolest na koži, uveravanja o svom putu kroz štajersku i bavarsku, o kratkom ratu, u kome će jedva i biti bojeva i, najposle, o svojoj vernosti i o svom povratku. ona je međutim, drhćući sva, kao luda, skidala sa sebe srebrne pletenice, dugmad, svilene prišivene cvetove i čipke, vičući i ponavljajući, kroz plač, sve iste reči, sve ista preklinjanja. otimajući se, tako, njenim rukama, vukući je nehotice za kosu, svojim vezovima na klobuku, koji se zaplitahu i u njeno odelo, jednako je, ljubeći je sad, za rastanak, u usta, ponavljao slatke reči, na koje je bila navikla u prvoj godini braka. u strahu koji je ličio na ludilo, ona mu je visila o vratu, škropeći ga, već bog zna koji put, osvećenom vodicom i moleći ga da se tamo ne ženi, kao što to drugi čine, da se tamo ne ističe, da i nju posle pozove onamo, da tamo ne pogine. ljubeći ga ustima mokrim od plača, što više nisu mogla da se zatvore na poljubac, već su bila otvorena i opuštena, od drhtanja, gledala ga je očima izvrnutim, u kojima se videla samo beonjača, bez njenih modrih dužica i velikih zenica. pola u nesvesti, opuštena, ona je grčevito ponavljala. umreću, umreću. dotle je njegov brat izišao iz kola, suv, žut, u dugačkom ćurku od kurjačine, sa brojanicama od ćilibara u ruci, kao krupnim, zrelim grožđem. naredio je da okrenu kola, rasterao ljubazno svet, darivajući skoro svakoga ko mu je prišao ruci. rekavši još nekoliko reči slugama, kir aranđel je veselo mahao rukama devojčici, starijoj ćerčici, koju je bio doveo da isprati oca, a koju sluga nikako nije spuštao na zemlju. braća su se bila dogovorila da prevare ženu pri oproštaju, jer stariji nije hteo da vidi ono što je bila u stanju da učini, u tom poslednjem trenutku. zato je trebao mlađi, sa detetom, da dođe, u kolima, pred kućerak kod obora. tu je bilo poslednje prenoćište ljudi, pre ukrcavanja u čamce, iz kojih više nije bilo izlaska do varadina. tu je i ona došla da provede poslednju noć sa mužem. u kućerku u kom su inače stanovali, zimi, pastiri. sluga je bio obučen da, čim stariji iziđe iz kuće i uskoči u kola, ošine konje. i, tako, sve se zbi za trenut. dok je ona nameštala, polumrtva, haljinu, da bi izišla pred svet sa mužem, on se, prekrstivši se tajno, otrže kroz vrata, čim ču pucanje biča, i nađe lice u lice s bratom. poljubiše se brzo, i, stariji uskoči u kola, prosuvši mlađem brojanice po blatu. kad ču jurnjavu konja i viku sveta, ona, dotle ne sluteći ništa, potrča na vrata i vide kola kako nestaju u žbunju, iza dudova, već na drugoj strani utrine. srozala se na ruke mlađem bratu, kao pijana, onesvešćena. u velikim i šarenim kolima, koja su se tresla, sa uplakanim detetom na ruci, on se bio pridigao tek toliko da je mogao da vidi kako ona pade. sagnuvši glavu nad svojom ćerčicom, ćutao je u tom strahovitom prskanju blata i odskakanju od grana, panjeva i džombi, sve dotle dok, zamaknuvši kraj jednog šumarka retkih bagremova, sluga, stojeći sa nogama uprtim u kljun gvozdenih ukrasa na kolima, ne uspe da zauzda sva tri konja, uplašena i uzdrhtala. tada, podviknuvši slugama i stiskajući dete na grudi, opipa oružje, gunjeve i čizme na dnu kola, nove novcate amove, srebrom okovane, i dukate i nož i sat, okrugao kao jaje, u pasu. ništa nije bio zaboravio. milujući ćerčicu, naredi da se vozi lagano, i kao neki ostareo medved, sav nakinđuren, poče u kolima pred detetom da skače i mumla i igra. dete poče da ga miluje rukama, hvatajući ga za srebrne kićanke na klobuku, smejući se, kroz plač. nad ritinama i vrbacima počelo je da se vedri i kraj kola začuše se prve ševe. vidik je bio pun jata vrana i sve više svetao od bezmernih, ravnih poplava i bara. putem, uz obalu, uz brda, koja su opet padala i spuštala se u mokre travuljine, kola su brzo stigla tri velika, cma čamca, što su dole, na reci, lagano odmicala. zagrljen toplim dečjim rukama, on je kao nastavljao da spava. kas kopita, škripu točkova, dečji glas, u koji se spuštahu i klik ševa i graktanje vrana, slušao je kao kroz san, koji ga je mešao sa kišovitim oblacima što su se sve više isparavali, jer je iza njih bilo, negde, bezmerno daleko, ali ogromno, sunce. dete koje nije dobijalo na svako pitanje odgovora, ponavljalo ih je, izmučeno, po sto puta, trzajući ga za uši, za nakit, za brke. neispavano i slabunjavo, bilo je posle sve tiše. on poče da tiho pevuši i da je ljulja, a ćerčica mu leže na grudi i zaspa. spremao se topal, proletnji dan, posle kiše. u baruštinama i vrbacima, na drugoj strani, podiže se magla, mlečna i teška, što uskoro kao dim ispuni svu dubinu nad dunavom, i posta gusta. pesma onih u čamcima, kroz bezmernu tišinu, tamo dole, dopirala je do njega jedva čujno, kao ispod zemlje. nad brdima i šumama međutim, što se ljubičasta ukazaše, levo, mogao je već da nasluti svetlost sunčanog i čistog jutra. zadrža zato kola kod jednog reda visokih jablanova. izljubivši zaspalo dete, ostavi ga u kolima, i sluge ga opet popeše na konja. ujahavši u neko nisko žbunje, on je mirno dočekao da pretovare stvari, iz kola na konje, uklonio se da mogu da okrenu kola i, otpustivši bratovljeve sluge, dugo je stajao tako i gledao za kolima što su se vraćala natrag, kroz gustu travuljinu, iz koje su pred konjima izletale ševe. skinuvši klobuk, dade ga slugama i pojaha pred njima, tresući se opet kao bure. sve je bio svršio. čim je uzjahao, vrativši svoju ćerčicu, sav umor od poslednjih neprospavanih noći, od spremanja i jahanja, sede mu kao za vrat, na konja. mokar miris žbunja, zagušljiva toplota niskih i osunčanih oblaka, magla iz dubina, gusta kao dim, sve ga je to gušilo i uspavljivalo. nesreća kao da je bila ostala iza njega, pred njim je bila samo ta daljina, zarasla gustom travuljinom, od koje se malaksava. bio je miran. pošao je bio rano i nadao se da će pre mraka stići do varadina, gde su imali da mu se priključe ostali delovi puka. puk se skupljao iz raznih sela slavonskih i sremskih, da bi pod njegovim vođstvom pošao u grad pečuj, gde je imao da izdrži pregled pre nego što ga upute da stigne logore karla lotarinškoga, koji je bio isturio svoje prethodnice na rajnu, do štukštata, pod komandom generala feldmaršala barona johana leopolda berenklau. melanholijom koja se pretvara u ćutanje, sve upornije što je bivao stariji, i on je, kao i otac mu, koga je pri svakoj važnijoj izreci spominjao, mirno išao u rat. seobe mu behu dosadile i nemir koji se ni u njemu, kao ni u svim tim njegovim ljudima koje je vodio, nije stišavao. bio je prošao sa porodicom, duž dunava i duž tise, skoro sva veća mesta, trgujući zajedno s bratom, sve dok se nije oženio i vratio u vojsku. pošto je bio mnogo cenjen u vojsci, dodeljivahu mu važne poslove u narodu. premeštahu ga svaki čas, da umiruje taj svet, koji se svaki čas selio. znao je da će ga, odmah posle pregleda, uputiti na bojište. miran i samouveren, predviđao je ceo put, sve događaje koji će doći, sve ljude, kako će se držati. bojao se samo da mu jedan deo puka, koji je dolazio sa kapetanom piščevičem, iz šida, ne zadocni na okup, pod varadinom. san i otežao, jahao je pognute glave, kroz travuljinu. što je bivalo toplije i jasnije na nebu, sve mu je bilo teže. konj ga je odmereno klatio i to ga potpuno oslabi. ono što je ostavio dođe mu kao i da nema, i plač ženin i pogled bratovljev i toplota malog deteta, pomešaše se s maglom. sluge iza njega behu zaostale malo i on oseti potpunu samoću. jašući dalje, razmišljajući o raspodeli starešina i vojnika, koje je sve lično znao, on se potpuno uspava. eto, pomisli, dovoljno je odseliti se iz jednog mesta, pa da sve što ostavljaš bude kao i da nije bilo. i zagleda se tada u daleka brda iza kojih se sad pomaljalo sunce. kad na njemu zablista srebro, on se oseti cio i lak, i kao da nema tela. osunčan, prosijan, oseti se topal, a ne težak, kao i da ne jaše, kao i da ne postoji, u tom nevidljivom vetru, koji ga je dočekivao s lica. zatim potera konja kasom, kroz prazninu. tako je, godine 1744, u proleće, vuk isakovič pošao na vojnu. odoše, i ne ostade za njima ništa. ništa. ušli su u pečuj tako razbarušeni, neoprani, mokri, i pobesneli, da su se deca rasplakala, a žene koje behu istrčale, pred kuće, da ih vide, razbežale vrišteći, u komšiluk. pevahu vičući, a koračahu, umorni, i izgladneli, tako žurnim korakom da su se, opkoljeni srebrom okićenim oficirima, činili kao hajka gladnih pasa, koje vode, pritegnute na lancu, u lov. udarali su kundacima u plotove, prebijali pse, dizali stabla drveća pred kućama i bacali ih, malo dalje, u avlije. čitav jedan dželep volova, na koji su, iza jednog ćoška, naišli, naterali su, rikom i šalom, u beg. zagušiše uske staze donjeg grada, penjući se uzbrdo, pa se rasuše i zaostaše, kraj vike kvartirmajstora što behu izjahali da ih dočekaju i smeste. svirači, koji su bili okupljeni oko velike zastave, što se od varadina nosila, a za kojom su jahali oficiri, na preplašenim i zapenušenim konjima, nisu bili u stanju da nadlarmaju pevače koji su se derali, sve istim glasom, ej... ej... to se posle širilo, kao zapevanje i kukanje, po celoj gomili, sve do onih zaostalih i poslednjih, koji su gazili do kolena blato i tukli se oko prvih bunara na koje su naišli, trčeći posle pustim ulicama, za grajom puka što je odmicao, kroz grad. komesar ih beše video, još kod prvih vinograda, ispod vrtova biskupije, i rešio se da ih ulogori izvan grada, kraj groblja. udesio je tako da ih primamiše vatrom, kraj koje su pekli ovnove, nad kojom su bez prestanka svirali trubači i udarali dobošari. kroz suton koji se počeo da spušta, isakovič ih je nekako izveo na poljanu, ispod nekih plotova iza kojih se nazirahu turski nadgrobni spomenici, kao zaostali panjevi, u travi, sa nataknutim, kamenim turbanima. čim su ih, uostalom, izveli tu na utrinu, opkoliše ih nemačke tobdžije, koje su se posle, kraj svojih topova, u mraku, videli kako stoje, sa zapaljenim luntama u ruci. sve se međutim svrši dobro, čim stadoše i baciše tovare i oružje. pesma presta, nastade graja i brzo se iskupiše svi. smiriše se kad oficiri odjahaše konje i kad se pomešaše među njih. pri primanju šatora, kraj vatre, već su se opet razlikovali pojedini delovi puka, a, pri delenju slame i vina, već su odgovarali glasno rotmajstorima. zapalivši male vatrice, ubrzo su podelili logor, kao neko dugo selo, pravom putanjom koja je išla unakrst, obeležena buktanjem plamenova svake vatre, zadimljene mokrim, mladim travama. kopahu rupe da legnu, kao što behu navikli kod svojih kuća. zatim, pod neprekidnim udaranjem dobošara, započe tiše, razapinjanje šatora. većina beše mlada, prvi put odabrana za rat, ali je bilo među njima i onih što su, poslednjih godina, ratovali na sve strane. pa i takvih koji su se krvili kod beograda i grocke, pa čak i onih što su, pre skoro trideset godina, sekli turke, kod varadina, i temišvara, pod zastavom princa evgenija savojskog. smrkavalo se nad njima i tu, pod strmim, starim stazama pečuja, ispod zapuštenog groblja, na utrini, isto onako brzo kao i kod kuće, u onom sivom, maglovitom večeru, što kao kiša pada u baruštine, ali je ovde proletnje veče rastapalo ih u beskrajno plavetnilo. nad večernjom maglom pojaviše se modre padine brda i šume, što su bile suhe i retke, tako da im se na dnu još crveneo dan. nad tim šumama što su se videle sa svih strana, zatreperiše zvezde i zazričiše nebrojeni popci. zaljuljaše ih na prva brda na koja su se uspeli iz ravnice i uznemiriše ih. tako, pošto su u prvi mah skoro svi polegali, pod šatorima, po rupama, na slami, sve ih je više bilo koji su podizali glave. smrkavalo se u logoru. ugasiše vatre, ali je tišina, tišina za san, izostala. neobičan i tuđ zvuk zvona dugo se slivao, sa varoši, na njih. iz zadnjih ulica grada, koje su svetlucale pod bregom, dopirao je ne samo lavež pasa, već i svirka potmula i neka huka. pa i ono malo stražara, oko logora i kod topova, udesi te se poče dozivati. sa brda pak, i to najviše osetiše, dopirao je miris voćaka, tolikih voćaka koliko ih, kod njih doma, nikada na jednom mestu ne beše. što ih se više stišalo i primirilo u logoru, sve ih je manje želelo da zaspi. ma da behu izmučeni i bolni u celom telu, od šest dana hoda, pod oružjem i teretom, zaspaše samo oni koji su već davno bili navikli na sve to i kojima više ništa nije bilo čudno. ni te noći pod vedrim i tamnim nebesima, ni ti voćnjaci koji se osete tako u mraku i mirišu negde u blizini, ni taj lavež pasa koji je svud isti, ni te vatre od kojih zasuze oči, zagaravi lice i ugreje se jedna strana, dok druga prozebe. oni koji su prvi put išli, počeše se dizati na kolena i došaptavati, dozivati, prigušenim glasom, i skupljati iza šatora, kao senke. posle, kada se pojavi mesec, postala je čitava jedna strana zemlje svetla i, pod mračnim bregom, čitava nepregledna poljana vidna. videše drveće što im se dotle činilo prazan mrak, i krovove u gradu što su se dotle činili kao utonuli u zemlju. sasvim blizu, iza plotova poslednjih sokaka, učini im se da šeću bezbrojne, šarene senke. čist, plav svod, zasut ponegde oblacima, koji su postajali primetni tek pri brzom prolasku kroz sazvežđa, bio se nadneo nad njima. trave beskrajne, što su po brdima i padinama, do dna vidika, rasle tu noć, poplavile su logor nekim šumom što je bio nečujan, ali prisutan svud, oko svakog šatora, oko kojih je isto tako, nečujno i neopaženo, niklo bezbrojno mnogo zrna zemljinih, izrivenih od nevidljivih krtica. šapućući tiho, u toj tišini, sve ih je bilo više koji su, puzeći četvoronoške, sa senkama šatora na leđima, uspeli da se izvuku iz logora i izgube pod obližnjim plotovima, u travi, u mraku, u jarkovima, u žbunju. dozivajući se tihim zviždukom, oni su se, puzeći i trčeći pogureno i brzo, kao tekunice, od humke do humke, od drveta do drveta, probijali, kroz lanac stražara, koji su osećali da se nešto oko njih događa, ali nisu znali šta, naprežući vid da u mesečini što sagledaju, opalivši pokatkad u potpun mrak. skoro polovina njih, ne mogavši da zaspi, razbegla se tako, po mraku, nekuda prema gradu. zasitivši se, poslednjih dana, pred polazak, u opštem plaču i kukanju, svojih žena, pri onom metežu i mukama do mile volje ih ljubeći i tukući, oni sad nisu išli da traže žene. vrućih udova i zapaljenih vratova od hoda i tereta, oni su pošli u noć, zadivljeni i očarani blizinom varoši, velike i čudne, što je bila prošla brzo pred očima njihovim, pri zalasku sunca, kad su dolazili. znajući dobro da ne mogu sobom poneti stvari od stakla, ili zlata, niti povesti kravu ili tele, oni su ipak videli bezbroj sjajnih stvari što su treperile u noći, krasne i vanredne. mada su znali da ih ponegde čeka svega neka smežurana baba, venac luka, ular, ili kakva srebrna kopča na kajišu, bili su razdragano pošli u noć, da kradu. sačekujući se, na dnu, u jarugama, pod logorom, skupljahu se po troje i četvoro, ispitivahu se brzo. ko je iz koga sela, pod kojim oficirom, a posle, jurnuvši kroz žbunje, tražahu put, pod vođstvom onoga koji bi pošao prvi. većina ih, u ovom kraju, dotle nikad nije ni bila. doživeše tako čitava čuda u noći. svi koji su prošli žbunje oko logora, prođoše i vrtove i zidine oko grada. upadali su u varoš, kao kurjaci, kroz strme hodnike, uske i vlažne kao oluci. i mada čitavi sokaci behu pusti, oni su, po mraku, naslutili ono što su tražili. ne dirajući piliće po granama, i obilazeći guske, nakrali su se mekih golubova. krvavim prstima, za koje se lepilo perje, čupali su plave glavice, pribijeni mesečinom uz zidove, osećajući kako se mala, vruća tela trzaju nekoliko trenutaka, u šaci. četvoronoške, po mesečini, oni su plašili pse svojim skokovima i senkama i zastajali dugo tamo gde je još gorela svetiljka, zagledani, kroz pukotine dasaka, u nepoznata lica, da posle, postojavši, umorno nastave svoje tumaranje. odoše, i ne ostade za njima ništa. ništa. poneki međutim upadali su i u kuće. kad bi se pojavili, na razvaljenim vratima, oni bi veselo urlali nešto što niko nije mogao da razume. ogromnim koracima prilazili bi domaćinima, premrlim od straha, pa ih milovali, umirivali i vraćali pred ognjište, iz kutova, svojim šakama širokim, kao lopatama. i pošto im nisu znali jezik, oni su im govorili mumlanjem, jaukanjem, rikanjem i rzanjem, kalamburima, sastavljenim od svakojakih glasova što su ih čuli po danu i po noći, kod svoje kuće. ponavljali su fijuk vetra, kas konja, a osobito poj petlova. bog zna kako su se posle sporazumevali i mešali sa ukućanima, tek oni su pričali, okupivši sve živo u kući oko vatre, i, mada im niko ni reči razumeo nije, svi su im odobravali glavom. tako, razbudivši sve, nikome ne dadoše da spava. išli su od kuće do kuće, po mraku. i nehotice, mada to nisu tražili, nailazili su i na žene. posle prigušenog vriska i loma, nestajali su u pomrčini, a rastajali su se posle nežno, u ljubavi, ispod plotova obraslih trnjem, pod kojima je, niz brdo, žuborila voda. poneka žena pratila ih je, sredinom puta, mesečinom, čak dole, do poljana. poneka mračna kuća, iz koje iziđoše, ostade tako za njima, u tami, sa svetlošću što je dopirala iz širom otvoreno ostavljenih vrata. svud, međutim, nije se baš sve dobro svršilo. postajali su ponegde i opaki, a na dva mesta, tako, bez razloga, šunjajući se po mraku, potpališe krovove. mesečina, jasna, bela kao inje, popadala je bila naročito na voćke, koje su se sve više videle što je noć bila tamnija. nad širokim padinama brega po kojima su, po jarugama, među kućama, tumarali konjanici sa fenjerima, hvatajući one koji su se izgubili, uzdizala se crkva sa koje je odbijao ogroman sat. čelo nje, duž zida bilo je u mraku polegalo nekoliko njih, bežeći od potera, izbivši tu, na glavni trg, obasjan ceo mesečinom, prazan i pust. sat, ogroman, sa gvozdenim skazaljkama, koji je neprekidno škripao, u kom se nešto među užetima, neprestano kidalo, zadržao ih je zadivljene, svojim neshvatljivim, velikim brojevima, nafarbanim u belom krugu, na zidu crkve. skriveni u tami, oni behu polegali duž zida da vide kako odbija, natežući dva gvozdena đuleta što se ljuljahu, nad njihovim glavama. ćutahu, posle tupog zvuka zvona i osluškivahu. mesečina je bila osvetlila velike kuće pred crkvom, krovove i zidove, donji deo grada, pa čak i šume i brda u daljini, pred trepćućim, dubokim nebom. noć je prolazila u nekoj beloj svetlosti, koja je sipala kao sitna kiša. tužni, izudarani, umorni, toliko da su sedali svaki čas, počeše polako da se vraćaju, teturajući se, poluzaspali. šunjajući se pustim ulicama, po kojima su krstarile sa fenjerom u ruci, patrole kirasira, skoro svi su uspeli da se vrate. uhvaćena, u gradu, behu samo dvojica, obojica pri tuči. tek ujutru, kad je svanulo, pohvatani su mnogi, napiti, koji su bili legli po kućama i po štalama kod konja, pa su, probuđeni iz pijanog sna, počeli da vijaju, nožem u ruci, životinje i ljude. poslednjeg, isakovičevog slugu arkadija, uhvatiše tek usred bela dana, već u blizini logora. bio je poterao krmaču, vezavši je za nogu. mirno, tepajući joj i pevajući kroz nos, štucajući glasno celim putem. dugo mu je trebalo da prevali put, od jedne krčme u donjoj varoši gde je bio ukrao živinče, do poslednjih kuća blizu logora. činjaše se trezan i spokojan, i svet, koji je te noći dugo bdio iza zamandaljenih vrata, propuštao ga je, u nedoumici. bio je potpuno bezbrižan i kad su stražari počeli da ga opkoljavaju. niti je vikao, nit se osvrtao. lenj, toliko lenj da ga je krmača trzala i vukla, gegao se za njom satima, tepajući joj mile reči, dok nije najposle sasvim ućutao. prošao je tako ćutke, a pognute glave, dobrih pola sata za krmačom, ceo put od velikog studenca, kod gradske kapije, do drvenog krsta, pred grobljem. svet je išao za njim, ne usudiv se da ga zaustavi. tad, iznenada, kad krmača zastade, on se stropošta na nju i preturi. nije više bio pijan, ali beše zaspao od lenjosti, u hodu. taj je jedini dočekao da se sasvim razdani i da ga obasja sunce. sutrašnji dan bio je određen za pregled puka. u ranu zoru već probudiše ih trubači i dobošari. rotmajstori, udarajući nogom one koji su imali tvrd san, obarali su često i šatore. delili su loj za čišćenje pušaka, pištolja i noževa. zapali se nekoliko stotina lula i namaza nekoliko stotina brkova. rosa ih je bila sve ovlažila, a u čupavim kosama ponesoše iz šatora slamke. na prvi pogled, na strašno zaprepašćenje oficira, ličili su na cigane i ciganske čerge. i tek što započe mazanje pušaka, čuturica za barut, gvozdenih nabijača, škljocala, igala, nalivača, cevčica i svih drugih prokletih, zarđalih sitnica, koje su dodavali jedno drugom, uz grozne psovke, opet pevači zalelekaše ej... ej, što se posle razli po čitavom logoru, kao kukanje i zapevanje. mažući kajiševe, prostirali su gunjeve po zemlji i grebali rukama sa njih blato, češući zatim šubare kao crne ovce. ne primetivši vrhove brda u magli, ni šume zapupele, ni jutarnji miris trave. nisu videli kako se muče prvi mlazevi svetlosti, na istoku, da preliju maglovite doline. ubijenim, podnadulim nogama, i ugušenom voljom i svešću, potpuno zaboraviv svoje na domu, bez razgovora i smeha, počeše da skaču, ređajući se jedan za drugim, putem kud projahaše oficiri, sa štapom u ruci. nasred logora pobesne konj kapetana antonoviča, i čitava gomila sjuri se na njega da ga ukroti. međutim se, kod poslednjih kuća pečujskih, ukazaše kola, puna perja i belih perika komesarovih oficira. zalupaše doboši i nastade prava jurnjava duž redova gomilica pepela i žari što je još dimila. ispraviše se i isprsiše. donesoše im tri zastave. među njima jednu vrlo veliku, carsku, nadodoljenu, kao i ti kirasiri, ešarpama, svilenim podvezima, trakama i kićankama. pred logorom su, na dugom stolu, postavili velike zavežljaje spiskova, iz kojih im pročitaše ne samo njihova imena, nego i imena njihovih očeva, žena, dece, što ih je, da se zna, svaki put ponova, začudilo i zadivilo i sneveselilo. međutim se u kući komesarovoj, gde je spavao predvoditelj puka, saznalo za sve što behu noćas po pečuju panduri počinili. dvorište popločano bilo je puno sluga, koji su spremali konje i velika, svečana kola. trgovaca i zanatlija koji su došli da prijave krađe, i čitavih porodica, iz donjeg predgrađa, koje su bile dotrčale da se žale. žene su bile povele decu uplakanu, a ljudi svoje starce, da govore. po celoj se kući već znalo za krađe, paljevine, tuče i jedno silovanje. još neobučen, komesar, otvorivši prozor na prvom spratu, pojavi se, vičući. na drugom prozoru starog zdanja video se vuk isakovič, u košulji, i vojnik koji ga je zalivao vodom i prao mu glavu. čestnjejši isakovič probudio se, začuđen slikama nad glavom, satom koji mu je, mada opsova, odsvirao jedan menuet, bezbrojnim, tankonogim stočićima i svilenim pokrivačima, na kojima su spavale dve bele mačke. odabran da zameni polkovnika, znao je da će ga ovde učiniti potpolkovnikom puka i bilo mu je stalo da danas sve dobro prođe. tim više što mu, sinoć, komesar nije pomenuo unapređenje, nego mu je, naprotiv, do duboko u noć, govorio o glupostima koje je, putem, učinio potpolkovnik arsenije vuič, i o neredima koje počiniše primorski graničari, koje je poveo u rat ivan horvat. komesar bio mu je, uostalom, za vreme cele večere dosadan. opran i umiven, posmatrajući šta se u dvoristu dešava, isakovič je stajao dugo pred velikim ogledalom i gledao širok ožiljak rane, na desnom ramenu, isto tako pažljivo, kao i svoje debele, opuštene obraze. mada je hteo, i trebao, da požuri, činio je besciljne pokrete i prekidao oblačenje dugim posmatranjem sebe, u ogledalu, kakvo kod kuće nikad video nije. veliki komadi njegovih grudi i nogu, njegove podbule oči, žućkaste, pune tačkica, a naročito njegov trbuh, dođoše mu u ogledalu i smešni i tuđi. navlačeći svoje crvene čohe, njemu se potpuno učini da se to oblači neko drugi, a ne on, i da će to neko drugi sad izići, nakinđuren, iz te sobe, a ne on. pred zoru, bio je sanjao o ženi i mislio je na nju i sad, posmatrajući kroz zamagljeno staklo svoga konja kome su sluge prale noge i tanke članke. ali, setivši se dece, on zajeca poluglasno, pred vojnikom koji ga je oblačio. taj poziv na vojnu, tako iznenada, pobrkao je bio sva njegova rešenja. u svađi s bratom, koji se bio naselio u zemun, a rešio da se kupi jedna velika kuća u budim gradu, on je želeo da izvuče sedam stotina dukata i da se odseli u rusiju. rusija mu se činjaše kao jedna velika, nepregledna, zelena poljana, po kojoj će jahati. deca mu poboljevahu mlađa je imala neke čireve a on ceo takav, podbuo, težak, kao bure, postajao je lak kao perce, stigne li samo zapovest. motao se i pre na rajni. mal ne izgubi glavu u jednoj seči, pri utoci dunava. poslaše ga zatim u italiju, mada ga brat oženi, mada je imao decu, mada nije ni želeo, ni iskao, da ide. pokušao je da ode iz vojske, ali zar onda nije išao isto tako za žitom? naselio se u galcu, terao svoje šlepove do beča, pa ipak izgubio sve. zemlja i njegova stoka, bolest dečija, plač, sve je bilo uzalud. morao je svaki čas da ide onamo kuda nije hteo. tako je bilo i kad se selio sa čitavom kućom. ponegde, uz vodu, bilo je tiho, toplo leto, sazrelo voće, dobri ljudi, ali tek što prođe zima, opet su išli dalje. kad mu je umro otac, hteo je da se smiri. nekako čudno obuhvati ga ta veza sa mrtvim ocem. bio je to mir, spokojstvo, a sve što oko njega beše, na svetu, šareno, ludo, bezumno i besmisleno. ovi živi za koje se brinuo, ova žena, a još više deca koju je voleo, premeštahu se svaki čas, iz proleća, u jesen, iz leta, u zimu, iz veselja, u plač, iz dana, u noć. niti je mogao da ih sačuva, niti da im pomogne, niti da ih zadrži. kad ih je prvi put ostavljao, bili su na visokoj obali dunava, među jablanovima, u jednoj ogromnoj žutoj, turskoj kući, oko koje su, dole, na vodi ležale lađe krijumčara. kad ih je po drugi put ostavljao, ostadoše u jednoj niskoj, nemačkoj gostionici, ispod beča. kad ih je po treći put ostavljao, pre dve godine i manja već beše rođena video ih je pri rastanku u kući jednog grka, u slavonskom brodu, gde su ostali da prezime, do povratka bratovljevog, koji beše poslom otišao u mletke. te kuće koje je video samo na nekoliko časaka, noću, nije se uopšte sećao više. zapamtio je bio samo neku krezubu babu koja se tresla od plača, dok se on praštao sa ženom. sad ih je zamišljao u bratovljevom domu, velikom zdanju od drvenih greda, ispunjenih nabijenom zemljom, na obali zemuna, pred kojom su iz vode stršile lađe, šarene, ofarbane, kao neki drveni labudovi, sa previjenim gušama i širokim trbuhom. nije znao kako će im biti. nije znao ni da li će ih ikad više videti. iznuren od bola pod kolenom, na koji se nije obazirao, sedeo je, tako, klonuo, još dugo, bez snage da završi oblačenje i pripaše oružje. i sve druge stvari dodoše mu, iznenada, u pamet. kao sa njegovim najdražima, tako beše i sa pukom i sa crkvama i čitavim tim narodom, što nije znao ni kuda će, ni šta će. domaće svađe sa sveštenstvom, te zime naročito grdne, zidanje crkve nasred sela, koju beše započeo, krčenje šuma, na ostrvu, gde su panjevi ostajali u zemlji, ogromni kao stene, sve to nije išlo ni po njegovoj želji, ni po njegovoj volji. slali su ga, baš pred poziv na rat, u beč, na carski dvor, sa nekim kaluđerima, i kakvu užasnu zbrku i niskost ne zateče i tamo. samo onaj veliki kamen na bregu, nad kojim je bio podigao krov, gde mu je otac ležao sahranjen, stajao je nepomičan i vidan, nad travuljinama i žitom koje je, poslednjih godina, već i u dolji nicalo i uzrelo. tri topole su treperile tamo na vetru i on ih je jasno video, iz svih daljina. mudrost i spokojstvo, mir koji je obuzimao dušu, polazio je otuda i stižao ga, kao da je, jašući ma kud, obilazio sa svojim hrtovima sve samo ta žita, iz kojih se, na bregu, taj grob tako dobro video. i dok se sve drugo vrtelo oko njega i bez reda i bez smisla i zbrkano, te njegove misli na oca nalazile su ga na obroncima brda, pred vidnim, proletnjim predelima, kao i ovde nad gradskim krovovima, pa su sve dovodile u red, rasporedile, smirile. sav šaren i naduven, dotle, pod perjem, kao ćuran, crven u licu i zelen u potiljku, komesar je, vičući na gomilu svojih oficira, po sobama, po stepenicama i po dvorištu, spasavao što se spasti dalo. oslobodio je one što behu okovani. naredlo je da pijane guraju, glavačke, u burad vode, ma se zadavili. procenio je, zacenio, prepolovio i zakinuo oštete koje su imale da se plate, a sa ženama i starcima uopšte nije hteo da razgovara. rekao im je. neka idu i neka se tuže bogu. što se pak tiče onog jednog slučaja silovanja, nije hteo da ga poveruje, pošto je takvih slučajeva predviđao mnogo više. brzo je raščistio dvorište, obraslo bršljanom, pod velikim prozorima mrke, barokne zgrade. priskočio je svečano opremljenim kolima i vičući pitao već po treći put, gde je zapovednik puka, isakovič? iskakao je opet iz kola i mlatarao rukama, prema prozoru, nad kojim su sedele gole ženske figure i opkoljeni neki polubogovi, uvijeni girlandima, izrađenim od pečene gline, a puni, prepuni vrabaca. za sve to vreme šiljbok, pred vratima, sa puškom pred prsima, isturenih grudi, uplašen, stajaše ukrućen i nepomičan, to jest ljuljajući se lagano na petama. pošto mu je u glavi bio neprestano govor koji je imao da održi, jednako je vadio iz džepa veliki omot uputa za odašiljanje vojske, koji mu je, sav izlepljen velikim, crvenim pečatima, bio poslao inspektor vojske određen za rat, đeneral konjice graf serbeloni, a na kojem beše, da se podseti, ispisao prvu rečenicu svoga govora, koju je, uostalom, jedinu i pamtio. vi srbi najradije birate posao vojnički, pa zato... uznemiren što je dalji tok svoga govora potpuno zaboravio, ponavljao je ovu frazu, na nemačkom razume se, svakome, ko god mu je to jutro došao na oči. i nikako nije išlo dalje. pošto je srpski znao samo psovke, on ih je vikao i pred oficirima, dajući naredbe, a raspravljao je noćašnje događaje na nemačkom. rasejan međutim, on je, i posle srpskih psovki, dodavao, kao inače, svome ađutantu, koji ga je pratio u stopu i levo i desno, i napred i natrag. auersperg, kažite im to srpski... dotrča, sav zaduvan, isakovič, te sedoše u kola, obojica osramoćeni i besni, opkoljeni povorkom jašućih oficira. celim putem jedva prozboriše reči, sem što komesar jednom reče rečenicu iz govora, zaprepastiv se da se daljeg, ni sad još, ne može da seti. isakovič je bio ljut, jer je osetio strah pred tom šarenom babetinom u vojničkom odelu, a komesar, jer je isakovič pretegao kola na levo, tako da je on sedeo sav nakrivljen... dočekaše ih pucanjem, mahanjem zastava, urlajući komande, pozdrave, raporte... sunce nije moglo da probije oblake. bilo je mutno, ali toplo prepodne. iskočiv iz kola, komesar se obazre da vidi hoće li biti kiše, pa stade pred njih. oni su drhtali od straha, a i on je drhtao od straha, uzviknuvši. vi srbi najradije birate posao vojnički, pa zato... dalje nije mogao. zabašuri sve, brzo, pročitav reskript komandanta grada oseka, markiza gvadanji. zatim, velikim koracima, pritrča stolu i otpoče pregled. opkoljen gomilom svojih nemačkih oficira, kirasira, znojio se i pregledao lično pušku za puškom, čoveka za čovekom, pištolj za pištoljem, zavlačeći mali prst u grliće, tražeći da napipa prašinu, odbijajući od sebe cevi puščane, uperene mu u grudi. nadgledao je svaki upis u knjige, i kose, noge, noževe. otpasavši sablju, okrenut svojim oficirima, ponavljao je češće, sve bolje i bolje volje. kakvi ljudi, kakvi kosmati ljudi... tako je stotine pregledao, opipao, ispitivao. propustio kroz šake hiljade kajiševa, pištolja, kopči, šaljući vojnike kovaču, druge puškarima, treće saraču, zadržavši kraj sebe one koje je hteo da nagradi. bio je zadovoljan, jer ih je našao više od stotinu koji su znali da lepo izgovore. marija terezija... i dodadu. vivat. osim toga, našao ih je dosta, koji su umeli da prođu i da u hodu pozdravljaju, ne zastavši. smatrao je da je puk odličan i, pošto je dobio uputstva da bude mek, rešio se da zabašuri ono što je noćas bilo. njegova je manija bila da kažnjava, kroz izveštaje. voleo je da propusti puk, pa da pošlje za njim prijavu, napisanu čistim i oštrim slovima, šiljatim kao igle, pa nek mu drugi onda deru kožu s leđa. ipak, da bi iskalio žuč, okrete se, rumen i oznojen, pod belom perikom, oficirima, obesivši jednu od svojih velikih rukavica za pas i odmerivši sve, redom, ukrućene, gologlave, nepomične. pa procedi kroz zube, sa pogledom ljubaznim, malo setnim, izgubljenim negde iznad grada, iznad crkvenih kula, oko kojih se vitlalo jato golubova. gospodine isakoviču, čestitam, osobito na oružju a i furaž je dobar. sve kazne oproštene za noćas... to jest... onaj jedan, za silovanje, šibe, kroz ceo puk. tako je, eto, rešeno da se slavonskopodunavskom polku pokaže krv, još pre no što stigne na rajnu, ljudska krv, i to njegova krv. posle kratkog, zbunjenog ćutanja, što kao jeza prođe ceo puk, padoše nove komande i puk ostavi oružje i bi odveden u stranu, iza logora, da izvrši kaznu i upamti tu noć krađa, nepokornosti, pijanke i bludi. izdužen, kao pri svečanostima, u dva reda, primi tri stotine tvrdih prutova, mokrih i modrih, što su fijukali u vazduhu. pognute glave, odupreše teške noge o zemlju i postaviše se, ćutke, jedan do drugoga. kad, ispod oka, pogledaše desno ili levo, videše, kao na kraj sveta, dva reda ogromnih nogu, sve dve po dve, što nisu mogle da se pomaknu sa tla. osuđeni je bio dotle vezan, iznad članaka i laktova, donesen i bačen pred ulaz u taj čudni drvored, kojim je imao bez daha da projuri, a u kom su mesto stabala stajali nepomično njegovi zemljaci, iz kojih je izraslo šiblje. vezanih ruku i nogu, zapušenih usta, dahćući, očekivao je da ga ponesu i trzao se s vremena na vreme, kao i oni ovnovi koji su tu, pre klanja, ležali. dok je nad njim pročitana kazna, sa hartije sa koje su visili veliki, crveni pečati, pod zastavom, uz lupu doboša, osuđeni je zgrčenih kolena ležao na zemlji, taman u licu kao zemlja. oficiri metnuše klobuke na glavu i pojahaše konje. isakovič, sav naduven od nemoćnog besa, pošto je naredio da se pozove felčer i da priđu kola na koja će ga posle, kao mrcinu, natovariti, poznade svog vojnika, jer ih je sve lično znao. potresen mišlju da će taj bednik, kroz nekoliko časaka, možda biti slep i uzet, pritera konja bliže. sagnuvši se iz sedla, tako da skoro prevali konja, vide da je nesrećnik bivši crkvenjak iz njegovog sela i da plače. tada mu reče tiho, vnutrenim nekim duše svoje pobuždeniem. prosti mja sekula, u moemu nedoumeniu što činiti. razsuždaj. najdoh se u nuždi. ne prolivaj slezi. obresti li budu az i polk put k dalšoj blagozračnoj denici? i moj dolgi život projde aki kratcje žitie. i kamo az pojdu... gorkost smerti vižu... golog do pasa, ponesoše čoveka zatim do tih dveju, živih, pravih, obala uzane reke, kojom je njegovo telo trebalo da otplovi do daleke, druge strane poljane, a nad kojom se nadnelo pruće, kao grane vrba... kad mu odrešiše noge i odvezaše usta, i kad ga uspraviše, zajauka, predosećajući kako ga šibaju već, ali to mu ništa ne pomože, u istom trenutku bio je već gurnut, odostrag, među dva reda vojnika. prvi ga, nevešto, ošinu po glavi. u kosi je prut rascepio kožu, ali vrlo kratko, tako da se na čelu javi samo tanki mlaz krvi. dobošari počeše da lupaju. za trenut širom otvorenih očiju, stade, u tom ga drugi ošinu po sred lica, tako da usne prepukoše i da krv šiknu. tek tad poče da trči pod pljuskom što ga je šibao nevešto, po glavi, vratu, grudima i leđima. urlajući od bola, a vezanih ruku, krvav, trčao je teško, vijući se, savijajući se i ljuljajući se, tako da je iz daleka, iz kola, otkuda ga je komesar, sa svojim kirasirima, posmatrao, izgledao kao neki veliki cvet, sad beo, sad rujan, što se povija, na vetru. kada je prvi put pao, poliše ga vodom i gurnuše dalje. za trenut, voda što mu je pljusnula u lice, na glavu i grudi, vrati mu vid i snagu i on kao bezuman, gurnut, ponova potrča. oba uveta visila su mu tada već krvava i crvena kao škrge u ribe. obliven krvlju, još jednom pade, opustivši vezane ruke među noge vojnika. tada mu već i nozdrve behu prepukle, i šake i prsti razbijeni i pocepani, tako da su visili kao krpice sa nekog rukava. mlatarajući vezanim rukama i stiskajući ih na oči, koje su bile obnevidile, nije više trčao, već je padao, teturao se i bauljao, pun tankih potočića i izvora krvi. u žurbi i gađenju da što pre udare, dva reda vojnika izudarala su jedno drugo, pomešavši se u klupče nad njim, kad je pao. iskidane kože na potiljku i plećima, gde je, u malim komadićima, kao zalogaji, ispalo krvavo meso, pognute glave, obneznanio se od bola, pri kraju. dolazeći nekoliko puta k sebi, skakao je po travi od užasnih bolova. sve se to svršilo za nekoliko trenutaka i felčer ga je onako onesveslog prao i vezivao, ne mogavši da mu nađe ni nos, ni usta, ni oči, ni uši. ni rođena majka, da ga je uzela na krilo, ne bi ga bila više poznala. posle izvršenja kazne, puk se vrati u logor. postaviše pojačane straže ne samo oko logora, već i po logoru. kad se u gradu doznalo kako je puk kažnjen, obuze sve živo neka luda strepnja. zatvoriše se to veče rano i zamandališe vrata, jače još no inače. kad je mesec izašao na ulicu, ceo se grad naježio od straha. veče je međutim prolazilo mirno i puk je samo cvileo i zavijao celu noć, pod gradom, kao prebijeno pseto. spremao se da u zoru pođe dalje. iduće logorište bila je varoš radkersburg. oficiri, međutim, behu to veče gosti u dvorcu pečujskog biskupa, koji je znao jezik puka, jer je u okolini imao na hiljade vernih svojih slavena, katolika. pošto je isakovič ceo dan proveo u zgradi komesara, zapovedništvo preuze najstariji kapetan, pisčevič, iz šida. čekahu, tako, pred crnom zgradom, na dnu velikog parka, pred vratima, nad kojima su anđeli nosili grb biskupije. odnekuda je dopirao miris jorgovana i mesečina jednog fenjera. nad njinim glavama spuštao se, od jednog anđela, ogroman pauk, sa velike mreže, ali ga oni ne primetiše pod svojim crnim nadodoljenim klobucima. kad bi vreme, uđoše u dvor, dočekani slugama, da prvo odstoje svečanu misu što se u dvorskoj kapeli biskupije služila, za dug život i pobedu oružja marije terezije. stasiti, crveni, u svojoj čohanoj opremi, kosmati, puni srebra, krsteći se sa tri prsta, u nedoumici, zagledajući se pri biskupovom blagosiljanju i pevanju kroz nos dominus vobiscum, prisustvovahu misi, opijeni, kao bunikom, nebesnim pesmama orgulja i hora, mirisom tamjana, zbrkom latinskih reči i anđeoskim izrazom lepih dečaka, koji su pomagali biskupu pri službi. sedeći u ogromnim klupama, zvekećući pri svakom pokretu sabljama, pognuti, obasjani šarenom, mutnom svetlošću prozora, padali su ničice pred tom bujicom prijatnosti što ih obuze. posmatrahu odmerene pokrete sveštenika, često previjanje kolena pred zlatnim putirom, plavokosa dečačka lica i vanredna okna, kroz koja dopiraše svetlost dana, kao boja nebesna. setivši se svojih čudnih i drvenih crkava, u kojima se u gomili pevalo i glasno pljuvalo, i svojih divljačkih i obesnih popova, oni su, krijući to jedan od drugoga, sve više malaksavali, i ražalošćeni, i zadivljeni, udisali visoke i svetle katoličke kantilene, svirku violina, raskošnu, rimsku igru popova, pod skupocenim baldahinom, oko biskupa. pri kraju službe bili su potpuno umorni, neveseli i kao omađijani. ćutahu i među sobom ne govorahu ni reči. prođoše park do osvetljenih stepenica dvorca, kao sablasti, pošto su, jedan za drugim, bili prišli biskupovoj ruci. kraj svečane dvorane, u kojoj beše razastrta trpeza, u jednoj sobi sa balkonom, svoj postavljenoj crvenom svilom, čekahu isakoviča, koji se dugo nije javljao. najposle, kad je ušao, oni se preneraziše. lice mu je bilo tamno i sivo kao pepeo. nakinđuren, sav u plavim, svilenim trakama i ešarpama, i on pod klobukom, zakićenim belim perom i srebrnim kićankama, činjaše se kao da je slamom ispunjena nakaza. čakšire mu behu zategnute, kad je sedeo, ali su bile tako krojene da mu vise kao džak, kad bi stajao. pod svom opremom, meso njegovo bilo je sasvim zgužvano. njegova proseda, žućkasta kosa, oštra kao čekinja, i njegovi barusavi brci još podrhtavahu. oči su mu bile prevrnute, iskolačene, gledale su nekud u stranu. ko zna kud je hteo otići, da nešto kaže, bolno iskrivljenim ustima? u celom njegovom podbulom licu, u kom se još tresao bes i očaj, bio je miran i nepomičan još samo njegov pljosnati, veliki nos i na njemu dve krupne suze. uzalud mu pritrčaše i pokušaše da ga umire, uzalud ga položiše na šezlong duž zida, kao kladu. neprestano je teško, besno dahtao. znajući da pati od zaguši i stomaka, otpasaše mu nekoliko kajiševa i razdrljiše mu grudi, gde među čipkama košulje nađoše kao travu, guste malje, obasute krupnim grašcima znoja. grčevito se držeći za trbuh, klatio se podignut, kao u nesvesti. kad sluge raskriliše vrata trpezarije i pokazaše sedišta za bogatim stolom, isakovič se trže i nekom medveđom snagom ustade na noge. očni kapci behu mu sasvim pomodreli. pokaza im rukom da uđu i reče tiho. pojedite i ne budite što uvreždeni slabostjom mojom. um vaš ne potrebue ot mene prazdnih reči. otdavajte čest imperatorki carstvujuščoj. ničto menše, čuvajte u duši tihu našu nadeždu. sladost pravoslavlja. i kad vide kako ga začuđeno gledaju, pokaza im opet rukom da ulaze i ponovi još tiše. sladost pravoslavlja. jer blagorodni major i predvoditelj slavonskopodunavskog polka, vuk isakovič, završio je dan u pečuju, pred polazak na bojište, teško i zlo, što ostali nisu znali. stegnut među ogromne činije od fajansa i stakla mletačka pečujskoga biskupa, koje je valjalo čuvati da se ne razbiju, i između komesara, već prilično umornog i napitog, nadodoljenog još više no on, ešarpama i svilenim trakama i perjem, koje je valjalo čuvati da se na njega ne sedne, morao je da diskutuje o stvarima raja i pakla, o anđelima i arhanđelima, jer su bili, prosto, uvrteli u glavu da ga pokatoliče. komesar je imao maniju pismenih uspeha. uvrteo je bio u glavu da, po odlasku biranog odreda slavonskopodunavskog puka na bojište, javi, svojim tankim, oštrim slovima, da se predvoditelj puka vuk isakovič, jedan od najboljih oficira sa njegovog područja, prosvećen divnim rečima biskupa pečujskog, priklonio da poljubi papuču svetog oca, i da tako pođe kao veran tj. još verniji heroj, sa njegovog vojnog područja u rat, na rajnu. ne spomenuvši ništa o proizvodstvu za potpolkovnika, on je, od sinoć, ponavljao sve iste reči o carici, o dvoru, o beču, što su trebale isakoviču da posvedoče ono što beše i tako jasno kao dan, a to je. da treba da bude katolik. pred žutim zidom sobe, između dva čiraka, u kojima je gorelo šest sveća, pod slikom sv. katarine sijenske, stigmatizovane i zagledane u nebo, komesar je najposle prestao da viče. vikao je dosta ceo dan i mislio je da je vreme da to prepusti biskupu. umoran od vina i teške perike, bio je opustio donju usnu, izbledeo, kao neka beba kojoj se smučilo. u sebi, on je već sastavljao izveštaj o svom neuspehu, istim oštrim, čistim slovima. hteo je, naširoko, da pri tom opiše pravoslavlje u svom vojnom okrugu. našao je, mutan u glavi, i prvu rečenicu. srbi biraju najradije posao vojnički, pa zato... bilo mu je dosadno da misli, i isakovič, sav pomodreo, polako postade za njega kao neka slika. komesar je postao skoro nepomičan. pod perikom, žmirkao je na oba oka. kod kuće je sad veče. spavaju obe mačke. milujući kažiprstom svoj kukasti nos, očekivao je da vidi šta će moći biskup. dva akta imala su sutra da se pišu đeneralu, grafu serbeloni. večeras dobija čistu spavaću košulju. to je vrlo prijatno. soba je bila tapetirana žuto. osim katarine sijenske, na zidu je bila i sveta tereza. u jednom ćošku pak, marija, sa golom, lepom nogom, stavši na zmiju i na mesec. kolike žile ima na rukama. rđavo vino. zinuo je da vikne ađutanta. auersperg, ali ađutanta nije bilo. iz trpezarije je dopirala svirka. kroz otvorena vrata, miris jorgovana. večeras dobija čistu spavaću košulju. počeo je da broji sveće. doterao je do jedanaest, dalje nije išlo. biskup međutim blag i nasmešen, uzdao se u volju božiju. bio je naredio da se za njih troje postavi u sobi, iznad kapele, na južnom uglu dvorca, gde je inače smeštao, da spava, svoju sestru i neku tetku, kad su mu dolazile u goste. ta soba je bila uvuklo, u sebe neki naročiti miris i u njoj je bilo naročito mnogo anđela, na tavanici. sa njenih prozora bio je divan izgled na okolna brda, u proleće. daleko od trpezarije, doveo je isakoviča da večera tu, zalivajući sve, obilno, vanrednim vinom, koje je imalo skoro toliko godina koliko i dečaci njegovog dvorskog hora. on je pustio da se zamore prepirkom što je beše zametnuo još sinoć, pa je čekao da se istutnje oko crkvenih obreda, patrijarha, pričešća, krštenja, vaskrsenja, o čemu obojica, zajedno, nisu rekli ni jedne pametne reči. kakve sve gluposti nisu govorili na račun latinskog klira. otvoriše širom vrata, koja su dozvolila da uđu među njih, iz vrta, i bokori jorgovana, i bagremovi, i kestenovi, a da se približe plava brda i trepćuće zvezde, biskup je, slušajući svirku, malo nalevo nagnutom glavom, dokazivao, pre svega. da je katolička crkva blaga, nežna i uviđavna. ne spominjući jasno šta bi time dobili, on ga je nagovarao da razmisli, sa svojim oficirima, o tome, kakve sve neprijatnosti očekuju decu njinu od zlih ljudi, koji mrze pravoslavne šizmatike, a on je nalazio te zle ljude i na dvoru. s vremena na vreme, spuštao je svoju belu, meku ruku, na kojoj je blistao prsten sa velikim crnim kamenom, na ruku isakoviča, koji je bio već prilično napit. u jednom trouglu starog zdanja, tako, na dnu tamnog parka, sa velikim osvetljenim prozorima, u kojima se crne krstovi prečaga i senke na zidu, borili su se dugo, između sveća u srebrnim čiracima. opkoljeni sa tri žuta zida, nagnuti nad stolom, punim jela i vina, umorni i otežali, padali su sve dublje sa svojim rečima, šapatom, uzvicima, u noć, kroz bela vrata, kroz koja se dostizalo do šuma, brda, svetlucanja iznad varoši, beskrajnog, zvezdanog neba. treba da bude katolik. zar je moguće da to ne bude, kad je to i carica? lepa carica. carica koja je sjedinila u sebi dva divna imena, marija i terezija. ime marija. marija bezgrešna, marija čista, kovčeg belokosni, zvezda jutarnja. marija divna, marija porodilja. poštuje li iko i zna li, od njegovih, svetu tereziju? ime terezija. žar, sunčan kolut što opasuje telo. plamen u kome se izgori, od želje za jednim daljim i lepšim i slađim žićem. terezija. mačem probijene, bele, rukom muškom netaknute grudi. pa onda sjaj. svoj narod treba da uvedu u sjaj. a sjaj je u katolicizmu. kad sunce na zapadu zalazi, na istoku se, u isti čas, javlja. u katolicizmu. i kakvi misle da budu oni vojnici, kad su šizmatici u očima cara svoga? zar hoće da na sebe natovare patnju, kojoj nikad kraja biti neće, seobu duša svojih, ne samo dece svoje, promenu večnu, koja će kao kreč u grobu do veka da im grize meso s kostiju, dogod budu u ovoj zemlji, iz koje ih više pustiti neće? marija terezija. m prvo slovo njenog imena ima tajanstveno značenje, jer znači. hiljadu. m jer je mati. a jer je anđeoska. r jer je rasadnica. i jer je izabrana. j jer je jedina. a jer je anđeoska još jednom. i terezija je. t jer je teodoička. e jer je evangelijska. r jer će i po drugi put biti rasadnica. e jer je ekstatična. z jer je zenitalna. i jer je i imakulata. j jer je i jerusalimska. a jer je i apostolska... isakovič, koji je, posle večere, osetio svoje uobičajene bolove u stomaku, bio se očajno prepao od govorljivosti biskupove. uplašen da neće moći da izbegne, a da ga već ovde, u pečuju ne pokrste, u ljutoj tuzi svojoj pozva, u sebi, tiho, u pomoć, krsnog sveca svoga, sv. mratu. i sv. mrata mu pomože, utoliko što ga među tim mnogim vinom, čašama i gorućim svećama seti brata njegovog aranđela, koji je imao običaj da pri sklapanju trgovačkih poslova po vlaškoj, turskoj i mađarskoj opija ljude. setivši se njega, čestnjejši isakovič se reši, po uzoru bratovljevom, da napije sebe. mišljaše, ako ga i budu pokrstili silom, neka ga bar ne dobiju treznog. zato poče strahovito da pije, našto biskup ućuta, začuđen. sve više modar u potiljku, isakovič tada prozbori, poslednjom svešću, i pokaza da mu nije potrebno dugo pomoć sv. mrate, jer ovako poče da govori. požive, moje pravoslavlje slatko, mnoga ljeta u materi mojoj, pa će vo vjeki živet vo vsi moji potomci. sladost jest i naša rusija. bogu tvorcu molim sja da uzrju put svoj i rusiji pojdu. ime rusije. r jer je roždestvo. u jer je uskrsenije... s jer je slavjanska. i jer je isusova. j jer je jedinosušna. a jer je... ne završi, jer mada beše otežao kao bure, od vina, promisli da govori što ne treba govoriti. uplašen i ražalošćen, klonu, i pokuša da zabašuri sve na taj način, da je poricao sve... jer uzaludno je sve, prah, smert, sueta suetstva... prazdne reči... a kad se umire, umire se kao pas i konj. pri tom pokuša da ustane i da pođe. duše nema... kao što ni boga nema... živimo uzalud... prah... smert... prazdne reči. tada biskup skide sa njega svoje hladne oči i naježen pogleda u noć. ponoć je bila odavno prošla. a kad se pogleda ovako u noč? kad se stane, evo ovde, u mrak, na vratima? kad se pogledaju sva polja u mesečini? sva ona brda u daljini... grad, krovovi... tamo oblaci... sazvežđa... to nebo puno svetlosti? kad se pred svim tim ućuti? je li i onda kao da prolazimo bezumno... bez smisla... je li moguće da je sve to jedna bezdana praznina? tada čestnjejši isakovič poče buditi komesara i, već sasvim napit, blenu u noć, punu zvezda, prešav pogledom sva mesečinom obasjana polja... sve šume u daljini... brda... i oblake... pa, unevši se biskupu u lice, prošaputa... tamo az pojdu... i zaplaka. dan i noć, proticala je široka, ustajala reka, i u njoj, njena sen. kuća aranđela isakoviča, veliko zdanje, na vodi, na kraju srebrnastoga zemuna, bila je u proleće 1744. ponova lepljena. ofarbana plavo i žuto, dižući se nad okolnim, slamnim krovovima, ispod nekih zgarišta i šančeva, na kojima se naseliše rode, ona se videla iz daleka, među vrbama, pa su je svi ribari i lađari znali. pod bregom, razrivenim prolećem, prvim biljkama i krticama, ta se kuća beše zarila u obalu duhava, među mnogim drvenim, šarenim labudovima, šajkama sa izvijenim vratom. svojim krovom od greda, što beše skinut sa jedne velike žitarice, nabijena zemljom, nadvisila je bila sve staje i obore u okolini, pa se činjaše kao neka prepotopska lađa. iz nje je dopirao mukli rik volova i krava, topot konja i kamila, glas jaraca i ovnova, blejanje ovaca i jaganjaca. iza plotova te kuće, gde su kroz duboko blato tovarili lađe, od jutra do mraka, sklonio je aranđel isakovič poslednji ostatak blaga što ga doteraše sa ljubičastih padina šara i pašnjaka kraj bistrice. sa jedne strane vidik je bio pun vode i mokrih ostrva, nad kojima su beleli se minareti i bedemi beograda, u bledoplavom nebu. sa druge strane razilivala se voda u more blata, koje se prostiralo beskrajno, sa tamno plavim nebom na sebi, do dna sveta. kuća beše opkoljena dubokim jarkovima, oborima i plastovima sena, čiji se miris, na sunčanju predvečerja, topio i prolazio ne samo kroz blistav vazduh, već i kroz vrući, sparni naboj. u neprekidnoj vrevi i galami pastira i lađara, u svakodnevnoj graji stoke i govedara, kuća je ipak ostajala tiha. zatvorena sa svih strana, olepljena, imala je svega jedan ulaz, nizak i pun golubova, ispod greda sa kojih su visile kože. pred noć, kada bi oko nje pošli čamci i zapalile se mnoge vatre, činila se zbilja lađa, velika i zastala u blatu. u tu kuću bratovljevu sklonio je bio vuk isakovič ženu i dve svoje devojčice, koje su dovezli u kolima, punim zubuna, ćurdija, ćilimova, srme, bisernih igala i srebrnih dugmadi, kroz plač čitave gomile žena i omatorelih slugu. mlađi od brata, aranđel isakovič ponašao se prema starijem bratu, kao što se ponaša prema mlađem. ako je stajao kraj njega, gledao ga je nekako sažaljivo, ako je sedeo kraj njega, prepuštao mu je blagonaklono mesto, mada je on bio suv kao štap, a onaj težak kao bure. kad mu je brat govorio štogod, nije mu gledao u oči, već smešeći se, preko ramena. nikad mu nije odgovarao odmah. još dok mu je brat bio na službi kod princa aleksandra virtenberškog, u beogradu, bio je navikao da ga spasava dugova, zatvora, posle tuča, i rana i bolesti, posle ratova. potucajući se za ocem koji je išao uz vojsku, do carigrada i beča, trgujući žitom, stokom, duvanom i sve više srebrom, on je počeo da uzajmljuje novac svima i svakome, tako da kroz koju godinu, mrmljajući dremljivo, pre no što zaspi, nikada nije uspevao da izbroji šta mu sve duguju. brat mu je u tim brigama bio tako lak. na putu, on bi ga se setio kao nekog neočekivanog dužnika, čudnog, pod vojničkim klobukom, među onim svetom odevenim u anterije, sa fesom i brojanicama, sa kojima se aranđel isakovič mlatio, po vlaškoj i turskoj, i to je bilo sve. pokušao je da ga odvrati od vojske i da ga nauči trgovati, ali se onaj ubrzo zažele svojih konja i sabalja. po smrti očevoj, kad se na duže sastadoše, vodio ga je za sobom kao pravu muku božju. vuk je bio postao i pijanica i bludnik i kavgadžija strašna, a beše otežao kao neko bure. tako ga i oženi, moljakajući za njega sve komande do beča, podmitivši skoro ceo osečki grad, otkuda ga je jedva izvukao u svatove. devojku mu je našao slučajno, pri poslu, u trstu, u kući nekih hristodula, kojima je dugovao osam hiljada srebra. brzo se sporazumeše. dopade mu se devojka, jer beše mlada, visoka, zdrava i jer je uporno ćutala, svojim velikim, modrim očima. venčao ih je, usput, u brodu, žureći poslom, u kući jednog svoga prijatelja, grka. slao ih je posle, o svom trošku, po dunavu, tamo amo, kao i svoje dželepe. tek kad ču da će snaha da mu rodi, ponosit na svoje vukoviče i isakoviče, kao i njegovi stari, pođe da ih vidi, iznuren, od putovanja, trgovanja i podlosti, na koje beše navikao. tad, kada je prvi put nade bremenitu, aranđel isakovič vide koga je priveo svome bratu. prava i snažna, kao što su anđeli, visokih kolena, sa krilom i grudima što su, pri svakom koraku, drhtali, ona prode kraj njega, izlazeći iz lađe, kao da htede da mu pokaže kako se, mada je tvrda kao kamen, ipak lako vijuga i ljulja. učini mu se da nikada nije ovakve žene video. otputovao je iz doma bratovljevog, kroz nekoliko dana, na vrat na nos. i nije se lako vraćao. bežao je od njih, kao đavo od krsta, šaljući posle poklone, srebro, svilu, merdžane. kad je morao da im dođe, dolazio im je sa nategom i odlazio presamitivši se. živeći daleko od njih, aranđel isakovič postao je čovek pre vremena suv, žut, sa iznurenim kolenima. najradije trgovaše na vodi. želeo je da svuda prođe lađama, nepomičan i zamišljen. za nekoliko godina, pleća mu se poguriše i prsti mu postadoše drhtavi. sanjaše je, u mukama, skoro svaku noć. vide je u svakom mraku, ma gde bio. činilo mu se da ga obavija njena kosa, sa teškim mirisom oraha, laka kao svila. dodirnula ga je kosom, više puta, kada mu je prilazila ruci. i on je katkad dodirnuo njenu kosu. zatim bi brzo zario svoje nokte u duvan, koji je sušio na suncu i kraj vatre. i kad nije bila prisutna, sedeo je često zamišljen, zagledan u njeno visoko čelo i obrve, koje su, i braća, i njeni, nazivali pijavicama. kad bi bila prisutna, zaboravio bi se i zagledao u nju, uvek bledu, sa usnama malo povijenim, i dugim trepavicama, pod kojima je bila tama. bio je u stanju da čeka satima, ma pod kakvim izgovorom, da je vidi kako polazi da spava, umorna od dima i kave. tada se ona ispravljala, stegnula u pasu, visokih, pravih ramena, da izvadi dva krupna bisera iz ušiju. pri tom njenom pokretu sav bi drhtao. i kad bi zatvorio oči, video bi bledu njenu kožu i grudi njene i oči krupne i modre, boje zimskog, čistog, večernjeg neba, koje ga nikad ne pogledaše mutno. bežeći prve godine od nje, on je bežao kao što se beži od napasti, mrmljajući u ljutini. idi, bedo. kao što se klonio besnih konja, teških vina, kao što je jednom krišom pobegao iz jednog hana, u brusi, uplašivši se, tako je napustio i bratovljev dom. da bratu otme ženu, o tome nije bilo ni govora. činilo mu se prosto, iznenada, da on tu ženu nije doveo. te vanredne, snažne noge, to ljuljanje, taj smeh. u prvi mah, on se prepade za brata. vide da mu je u kuću doveo đavola. to drhtanje na grudima, ta visoka kolena u hodu, to duboko disanje pri pušenju. primetivši mekote njenog krila, talasanje pod njenim svilenim venedigom, dok je ležala, on je sa zaprepašćenjem uporedi, u sećanju, sa svima onim vlahinjama, talijankama i jermenkama što mu padoše šaka, po svetu, dok je trgovao. uplaši se da ona ne pristane na greh ma gde, u kući, noću, kraj brata, za te poklone, đinđuve, bisere koje poče da donosi. uplaši se da je ne uhvati sa nekim slugom, lađarem, ma s kim bilo, i pobeže. no kad se po drugi put vrati i vide je sa malim detetom, mal ne zaplaka. toliko beše vedrog, nebesnog pogleda, čistih ruku i grla. sažaljevajući sebe, on joj u šali, nesvesno, ispriča, kako bi joj bilo da je njegova. reče, kako bi je čuvao, kako bi je svud sa sobom vodio, kako bi je odevao. činilo mu se da je ljudski život lep i da bi sa njom, i njenim detetom, prolazio veselo, pa išli ma kud. ljubeći njeno dete, u sećanju njegovom zaigraše mu na glavi stotinu i stotinu malih vlašića, nemčića, mađarčića, čijim je ocevima derao kožu s leđa. mučeći ljude do sada, sa nasladom, reši se da ih od sada ostavi na miru, osetiv da i oni sede ovako uz žene i decu. tad, prvi put, usudi se i da je dodirne. krišom upozna njenu kosu, i raspletenu. poljubi je jednom u obraz, zagledan dugo u nju. stiskaše joj tvrda ramena, nesvesno, pomažući joj jednom da se zakopča, mada ga ona nije zvala. satima je sedeo kod nje, igrajući se s detetom, ili psima, ali gutajući očima nju. ni za čas mu ne pade na pamet da bi mogao poželeti ženu svoga brata. naprotiv, brat mu se činio srećan čovek, a njegova ljubav prema toj ženi nešto neshvatljivo drugima, a njemu samome sasvim jasno. živeo je za njih i zanemario svoju trgovinu, brinući se da ih već jednom naseli stalno na jedno mesto. uvide da je sreća bratovljeva sasvim slučajna, ali da tako mora biti. i on je mogao, slučajno, naići na tu ženu, ali kad nije, znači da nije za njega. bez gorčine i očaja ostade tako kraj njih dugo i dočeka i prve dane proleća. vozio se kolima po poplavljenoj zemlji, pregledao zidanje crkve, koju je brat bio započeo da diže, u selu koje im je otac naselio. putovao je crkvenim poslovima u koje ga brat beše umešao, vraćajući se uvek, poljupcem, toj ženi i detetu, kao da su njegovi. sav zadovoljan, posećivaše žito, što poče i u dolini, u blatu, da niče, i misleći na nju, svu, posmatraše let tica, sunčajući se na lađi, pri čestim odlascima u budim. pa ipak, posle tih mirnih dana, pod belim oblacima bagrema, mada on to ne primeti, poče činiti, u kući bratovljevoj, zlo. sve češće dodirivaše joj ruke, kosu, pleća, pa i pas. sve češće se približavaše da udahne dah iz njenih čipaka pod grlom, ili da joj se nađe, kraj tolikih sluškinja, pri uspavljivanju deteta uveče, ili pri oblačenju, ujutru. njegov brat, odlazeći često pod varadin, da vežba svoje ljude u iskopavanju aproša, šančeva za opsadu gradova, ili, na konju, čak u mitrovicu, u kovaonicu oružja, nije primetio ništa. a šta je ona primetila, i mislila, to se nije videlo ni na njenom licu, ni u njenim očima. tek kad jedno veče, u cvetnoj nedelji, naiđe kada se ona kupala, u izbi sa velikom zemljanom peći, u kojoj se inače pekao hleb, i, pomisli da uđe tamo, poče drhtati, osetio je šta želi i šta čeka. i ode, ne oprostiv se, i dugo, na sve molbe bratovljeve, nije se vraćao, ni javljao. tek kad se i druga ćerčica beše rodila i kad se na detetu otvoriše neki čirevi, on se javi bratu, koji je polazio sa vojnicima u italiju. došao im je u beč, gde se behu smestili u jednoj niskoj maloj gostioni, iza jednog voćnjaka. brat mu je bio ogroman i još lep, mada beše otežao i sasvim prosedeo. a ona ga je volela žarom, koji mu se učini životinjski i bljutav. ljubili su se i pred njim, a stiskali su se i stezali svaki čas. celu noć on je čuo njino šaputanje i gukanje, dok se bolesno dete svaki čas budilo i plakalo. i mada sad beše još lepša, snaha ga više nije opijala svojim hodom, previjanjem i grudima, kao pre. tako mu se bar, u prvi mah, učini. pred rastankorn sa mužem, beše sva podnadula od neprekidnih ljubavnih noći, neprospavanih i nemirnih. sva uplakana i uplašena da joj se neće vratiti, ljubila je muža, bez stida i nesito. bila je postala ljubomorna. sumnjala je da će se svezati sa svima friulkama i venecijankama. pokušavala je da mu tako zasladi rastanak, da svaki dan zaželi povratak. pokušavala je to na svaki način. oblačila je svoje tršćanske i mletačke haljine, pune providnih čipaka, zatezala svoje svilene čarape i preveze na grudima, pa ih je posle opet svlačila. mada joj nije bilo do pesme, i mada beše uplakana, pila je i pevala. skrivala se sa mužem i ljubila mu vrat, grudi, usta, uši. aranđel isakovič, sasušen i žut, proživeo je to nekoliko nedelja kao u paklu. veliki, carski grad učini mu se prava ludnica, po kojoj trče vojnici, konji, matori kavaljeri i polugolišave žene, dvorski oficiri i zanatlije, nit znaš zašto, ni kroz što. zaradivši oko hiljadu talira, na prodaji srebra, jednom svome prijatelju, grku, dimitriju kopši, nije bio baš nezadovoljan, ali mu je bilo neizrecivo dosadno. njegov brat vuk, koga je neizmerno voleo dok beše dete, jer je bio jači od njega i jer je znao da govori ciganski, bio mu je mio i posle, kao amanet očev i kao luda, pusta vojničina koja se samo njega bojala. uzevši mu sve blago, prevarom, posle očeve smrti, pri ravnanju, on se posle sažali i pomagaše ga, svakim danom sve bogatiji, usrdno i bratski. sad mu se, prvi put, učini to čovek sasvim tuđ. odlazeći svaki dan u komande, u dvor, njegov brat beše obukao kilote i uprtio na glavu periku, skinuvši i brke, nadodolivši se ordenjem i plavim trakama, širokim kao šaka, i jednom spadom, tankom kao prst. noseći pismo patrijarha šakabente u dvor, a radeći sa grafom gaisrukom na popisu vojničkih sela slavonskih, bio je postao brižan i ćutljiv, ali i nadmen. svakako, aranđelu isakoviču sve to bilo je dosadno. ničeg bratskog nije osećao, niti je shvatao zašto bi trebao baš da oseća, za taj nos, te zakrvavljene oči, žućkaste, pune tačkica, za celog tog velikog klipana, odevenog kao strašilo. pušeći sve više, brojeći, bez kraja i bez svesti, brojanice, aranđel isakovič živeo je to nekoliko nedelja sasvim uzalud. niti ga je bilo žao što mu brat opet odlazi, oronuo, ranjavan, preživeo, da možda umre, niti ga je bilo žao što će on kroz koju nedelju dana možda već biti sam, bez oca i bez brata, bez ikog na svetu. isto će tako prolaziti ljudi, prolaziti lađe, isto će tako trgovati, jesti, brojati brojanice. baš ga se ništa nije ticao taj brat. ni njegov nos, ni njegov trbuh sa kojim je poboljevao, ni njegovi poslovi sa kaluđerima, o kojima mu je svaki čas govorio. nisu ga se ticala upravo ni ta njegova deca, koju je hteo da mu natovari na vrat. i on mu to i reče. što se tiče snahe, i ona je aranđelu isakoviču bila sad dosadna. to nije bila ona divna žena sa malim detetom, koju je bio poljubio sav drhćući od grešne žudnje, zadivljen i tužan. ova žena mu je bila prosto otužna. ujutru je vide kako leži, sva vruća, razrogačenih očiju od ljubavnog napora. uveče je ču, kroz zid, kako govori i tepa mužu, odvlaći ga rano u postelju. prekodan je vide, neprekidno, u suzama i ciktanju, u zagrljajima i oblačenju, o vratu muževljevom. istina, ona je tek sad bila lepa, upaljena, pri tom ugojena, bestidna, ali zar nisu takve i sve druge sa kojima je on imao posla? i zar ta deca, bolesna i uplakana, i ta žena, uveče pomalo i napita, treba da bude ono na čemu zavidi, kao i na ožiljcima rana, na ordenju, slavi? nek skrha vrat sa konjem tamo negde u italiji, ali pri tom uopšte nek ne misli da se to njega, kao brata, nešto tiče. to mu je rekao. i kad mu se brat posle opet vratio, aranđel isakovič izbegavao je da mu ode, noseći u sebi, kraj svega, podmuklu žudnju za telom svoje snahe. tek kada vuk isakovič morade poći i po četvrti put u rat, pristao je da mu dođe i da se sa njim oprosti. putujući tamo, on pođe prvo u zemun da vidi kuću koju je bio kupio, da bi mogao lakše trgovati sa turcima. zatim, ne nadajući se zlu, dođe bratu onakav kakav se bio rastao, zlovoljan, pakostan i žut. i brat ga dočeka nevoljno ostareo, izmenjen. no kada snahu ugleda, stade kao gromom poražen. to nije bila ona rano udata, visoka devojka, ni ona divna mlada sa glavom svoje ćerčice na dojci, ni ona puna, grudata žena, koju je čuo kroz zid kako se celu noć cmače i kako mumla. to beše žena kakvu nikada nigde nije video. bledilo njeno bilo je potpuno i uokvireno kosom, što je sad bila još tamniija, kao i obrve. nad čelom i nosem ona je imala neki sjaj, od treptanja svetlosti, što mu se katkad činio kao bela, svilena, mletačka obrazina. u nozdrvama samo imala je rumeni i tame, a usta joj behu manja i drukčija no pre, bleđa i sasvim tiha, pod jednim, neprestanim, čudnovatim osmehom, koji se nije gubio ni onda kada ga tužno pogleda. a pogledala ga je širom otvorenim očima, da mu se učini. stiže na obalu dubokog, modrog mora. činila se kao da joj je potpuno nepoznat i pitala ga je stvari koje ga pre nikad nije pitala. o, ako mu sad brat pogine u ratu pomisli i zgrozi se, pa mu dođe da se prekrsti. nije više išla onako pomamno, samo je rado, visoka, prava, pred njim stajala. teška i krasna, ne znajući možda da on drhti. bila je lepša nego pre ikada. tiha i drukčija, ona ga nikom često dodirnu, a jedno veče, pri otvorenim vratima, tako da je mogao da gleda, presvukla je svoju novu, mletačku haljinu. lagala je. uhvati je u laži već prvih dana, mirnu i lepu, i pri tome. lagala je, pred mužem, sa jednim svetlim, belim osmehom. i gospodarila je u kući i na poljima koja su te godine, već i u dolji, kraj vode, počeli orati, pa i kod stada, nad slugama i pastirima, nad celim naseljem. mrzeli su je i strašili je se. njenog osmeha. decu je bila dala sluškinjama. samo pred mužem držala ih je na krilu. sa osmehom. jedno jutro zapita devera, da li mu se brat ne čini naglo ostareo? tog dana, aranđel isakovič ponudi bratu svoju kuću u zemunu i predloži mu da ženu i decu skloni kod njega. gospoža dafina bila se preselila u kuću svoga devera. trebala je tu da preživi, sa svojim ćerčicama, nekoliko meseci, pa možda i godina, dok joj se muž ne vrati iz rata. trebala je tu da dočeka i svoj treći porođaj, jer beše u trećem mesecu blagoslovenog stanja, što priznade mužu tek pred polazak. sa dvoje kola punih haljina, ona je došla u kuću skoro neopažena, od celog onog zemuna što se u plavim anterijama, crnim šubarama i čizmama, švapskim oficirskim šeširima, žutim, svilenim alagijasima i bajaderama, utegnutim fistanima, bio iskupio oko kuće aranđela isakoviča, da je vidi. smestivši decu, sa svojim sluškinjama, u jedan trouglasti ćošak kuće, pod tavanicu koja se povijaše pod težinom brašna, puna miševa, ona za sebe odabra, odmah, jednu veliku i nisku odaju punu ćilimova, patosanu i poduprtu gredama, u kojoj beše sazidana i velika, zemljana peć. ušavši tu, prvo je pregledala oba izlaza, pa zatim naredila nov raspored po kući. dugo se zadrža kod velikog prozora sa rešetkom, koji je gledao na reku. to mesto odabra prvih dana da se isplače. dan i noć proticala je tu široka, ustajala reka. i, u njoj, njena sen. no mada je svaki dan imala svoje vreme za plač, za nekoliko dana stigla je da propusti, kroz tu odaju, pola zemuna. žene oficira, nemice, trgovačke kćeri, mnogo mlađe od nje, grkinje, zatim sve žene prijatelja svoga devera i muža i sve njihove kćeri. jednu debelu turkinju kojoj su visili očni kapci i koja beše pri zauzeću beograda prebegla, pa čak i dve vlahinje, sestre, za koje niko nije znao ni čije su, ni šta su. nudeći ih kavom, šerbetom i nargilama, ona od njih doznade šta zna zemun, a zemun od njih šta zna ona. uskoro ona je znala da su kuće u zemunu žute, plave, visoke i niže i koja je čija. zatim, ko je umro u onoj na ćošku, i ko se poboleo od povraćanja, u onoj sa velikim dudom. koji trgovac želi da oženi svog sina, a koji da uda svoju kćer. kojeg sa kojom i koju za kojeg. kad se govorilo o porođaju, čula je koliko ih ima koje će da rode ovog meseca, a koliko ih ima za idući. pa kako je umrla jedna, uzimajući kuvan pepeo sa sirćetom, da ne bi rađala više, jer ih je već imala šestoro. pa kako se noću javlja sad, leteći na belom čaršavu. pa kako je dimče diamanti uz prvu, venčanu, ženu doveo i drugu, pa kako sad svi, utroje, žive. zatim, kako se priča da je njen muž, oberkapetan vuk isakovič, odveden iz pečuja, vezan, u temišvarsku tvrđavu. tamo ga je baron engelshofen jednog dana našao, poljubio, oslobodio, tako da će uskoro da se vrati i neće ni ići u rat. kako će sa njim vratiti se i ona sedmorica što su otišli iz zemuna. najposle, kako je kći nikole panajota donela iz beča neke košulje što dopiru samo do kolena. i da je ona hroma na levu nogu. zemun opet doznao je od nje. da je protiv povraćanja žuči odličan lek zejtin sa kuvanim šećerom i da u beogradu, preko, ima jedna babica, turkinja, što spravlja neku rakiju koja se pije u vrućem kupatilu, mesečno jedanput, pa o rađanju ne može biti ni govora. pa da je rat u nemačkoj već uveliko započeo i da njen muž sa vojskom i nije u pečuju, već se javio bratu, prošle nedelje, iz neke varoši koja se zove radkersburg. pa onda, da je ona videla u veneciji ne samo košulje što dopiru tek do kolena, kao što kažu da ih je iz beča donela kći nikole panajota, nego i haljine, istina samo s preda, dok ostrag i dopiru do zemlje i čak se po njoj vuku. zatim je zemun doznao još i to da je ona bila siroče, kad su je udali za isakoviča, i da je mislila da će joj on godinu dana biti kao otac, dok se ne rodi prvo dete, pa će joj tek onda postati muž. osim toga, da je ona i ovako skoro uvek bila sama i da je mnogo proplakala. zatim je zemun doznao još i to da je isakovič mnogo živeo sa ženama, zlim i opakim, vlahinjama, mađaricama i nemicama, kao uostalom i njegov brat aranđel, u čiju se kuću sklonila, ali o kome zna da je isto tako mnogo živeo sa grkinjama, jermenkama i venecijankama, čiji govor razume. zatim i to, da je njenoga muža volela žena princa virtemberga, koji je stanovao eno u onoj velikoj zgradi, u beogradu, gde je sad paša. pa i to, da ona plače sad, svake noći, jer ima zle snove, i sada da joj se muž javlja, kao mrtvac, u strašnom obliku žaba, zveri i pacova. a što se tiče brbljanja da je ona hroma na levoj nozi, ona im pokaza obe noge spreda i natrag, da vide. tako se gospoža dafina isakovič upoznala sa zemunom i zemun sa njom. nikuda nije izlazila i mnogo je plakala. iako je njen odnos prema svetu bio tako prost i običan, zemaljski, odnos njen prema deveru, kao i prema mužu, nije bio ni tako običan, ni tako prost, već prilično nadzemaljski. tako ona sa deverom nije govorila. njemu to sve nije rekla. pred njim, uopšte nije bila takva. pred njim, pre svega, ćutala je, isplakana, sa jednim tajanstvenim osmehom. kad je govorila sa njim, govorila je sasvim druge stvari. govorila mu je o noći, koje se boji, o mraku, u kom je hvataju strah i priviđenja. o mladosti, koja je prošla. o životu, koji je za nju tako težak. i, suznim očima, o mužu koji je više, izgleda, ne voli i koji je, možda, nikad nije ni voleo. pred aranđelom isakovičem gospoža dafina stajala je često, uzdignutih grudi i ruku, očajno, nad glavom sklopljenih. pred aranđelom isakovičem gospoža dafina nije ni vikala, ni lenjovala, ležeći na ćilimu prostrtom po patosu, niti je pred njim sedela među tim ženama. dan je bio za njih, a veče je bilo za njega. za njega nije bio onaj kikot, ni ta ćeretanja, ni sve to. za njega je ona imala i drugi glas, i drugi pogled, celo jedno drugo biće. i ne samo ona, već i njene sluškinje, bez naročite naredbe, menjale su se, kad bi on dolazio. stišala bi se kuća, žišci pokrili stakletom, pred njim bi sve postajalo prijatno. ne misleći, kao aranđel isakovič, da je lepa kao niko, ona je znala šta vredi. stopalom svojim, koje se njemu činilo kao u snažnog anđela, ona nije bila nimalo zadovoljna. krila ga je pod svilenu svoju odeću, pokazujući samo vrh svojih finih papuča. što se tiče cevanica i kolena, ona se ponosila njima i bila tu sa njim istog mišljenja, pokazujući ih, skrstivši noge, kad god je mogla. obilazila ga je hodom svojim snažnim, koračanjem pravim, iz kukova. ruke svoje, koje nikada nije spustila još na njegov vrat, puštala je da mu se kraj vrata provlače, klize, previjaju kao zmije. grudi svoje prinosila mu je tako blizu kao što se u ljubavi prinose obrazi. najviše pak nadala se od svojih očiju. gledala ga je tužno. aranđel isakovič, kao dobar trgovac, video je o čemu se radi. razumeo je da je ta žena, kao devojka, bila sirota, plašljiva, navikla na samoću i neispunjene želje. i da to više nije. razumeo je da je ta žena posle bila postala krupna i jedra životinja, koja je sa onim medvedom jurila po mraku, kao besomučna. no šta joj bi sad, to više nije mogao da razume. njemu nije bilo do čekanja. zgrozivši se, zbog onog što je hteo da učini, on je žurio. nije hteo da misli na ono što će posle doći. rešivši da se upusti sa snahom, on nije hteo da misli na brata. taj brat, ogroman, težak, u kolima, sav u plavom srebru, sa belim perom, ipak mu je jednako bio pred očima. izmučen nesanicom i grižom savesti, ne govoreći nikom ni reči, čuvajući se da se ne oda ni jednim pogledom, pokretom, dahom, on se jednako nadao da će se to desiti nekako bez ičijeg znanja, skriveno, kao u snu. i, naročito, bez ikakve nesreće. sasušen od žudi, sanjajući svake noći, u bestidnim snovima, tu ženu, on je nikako nije želeo na dugo. nije mu bilo stalo da je preotme, niti da živi, posle, sa njom, još nekoliko godina. pognute glave po ceo dan, on je čak imao lude misli pri tome, da posle obavesti brata, pa da je oteraju, pa da se pomire, da oproste, ta braća su. želeći da što pre dobije njen pristanak, on je obasu poklonima, pokušav dvosmislenim rečima i ljubaznošću, da mu ona da kao neki znak. ali mu taj znak ne dođe. ona ga gledaše svojim lepim, modrim očima boje čistog, zimskog, večernjeg neba, mirno, kao da su se nad njima sjale zvezde. podmukle njegove reči činila je srdačnim, izvitoperena njegova laskanja običnim. govoreći ceo dan gluposti, postajala je uveče mudra i pronicljiva, pred deverom. mučeći se oko nje, požuteo, od nadanja i čekanja, sav bedan u svom dugom, plavom kaftanu, aranđel isakovič se reši na dodire. hvataše je za ruku i milovaše je po kosi, sve češće. podižući je jednom, uplakanu, sa postelje bolesne ćerčice, on je uze ispod pazuha i poljubi, dršćući celim telom. no i to, što beše jasno, ona učini nejasnim i rođačkim. tako je i njegove predloge, rečima, izvrtala u brigu rodačku. lake njegove ruke skidala je sa sebe mirno, ne primetivši požudu. gledala ga je modrim očima, hladnim i divnim i tada, u kojima nije bilo ni trunka žari. pa ipak, aranđel isakovič je tim više ludeo, što je i tada, u tom hladnom pogledu, nazirao njenu volju. da sve to tako ima da bude. kao srebrom trgujući, on je hteo da meri njen pristanak, ali ga ona nije dala meriti. ni jednu jedinu malu reč, ni jedan jedini mali znak. bila je kao nedirnuta, kao odsutna, kao smrznuta. izgledalo je, kao da mu se nikad na ovom svetu neće dati. htela je, prosto, da je uzme silom. jer gospoža dafina, dete čitave jedne lađe pune trgovaca i srebroljubaca, znala je vrlo dobro o čemu se radi. njoj se nije žurilo. niti je želela da se da, tom mladom, suvom i žutom deveru, koji je sećaše njene kuće i braće, niti je volela njegove ruke sa žutim noktima, niti njegove kaluđerske brke i bradu, crne i retke, niti njegove blede, žute oči, pljosnat, tanki nos, a najmanje njegove požutele zube, uvek lepljive od slatkiša. činio se kao sasušena slika i prilika njenog muža, skoro nečujnog hoda i koraka. ako je ikada, pri toj neprilici sa deverom, osetila požudu, osetila je za mužem. za mužem svojim ogromnim i teškim, koga je gospoža dafina volela nekad neizmerno i koji je sad bio teško oronuo, ostareo, mada se katkad još činjaše, na konju, snažan kao medved. vruće krvi, i čulna toliko da su je hvatale glavobolje, ona je ostala potpuno hladna u ovoj kući, gde je muž ostavi da ga čeka, prevarivši je pri rastanku i osramotivši je pred celim svetom, bojeći se njenih suza, dreke i nesvestice, čega ipak, pri rastanku, mora da bude. nikada dosad ona nije bila izložena požudi, niti je iko, osim njenog muža, bio tako kraj nje, u blizini. da joj se ovo desilo druge, ili treće godine, ona bi bila umrla od stida i srama, skočila svakako u tu žutu, razlivenu, ustajalu reku, što protiče pod njenim prozorom. a da joj se to desilo prošle godine, ona bi bila svojim plačem, molbama, poljupcima, uspela da aranđela umiri, da ga osvesti, da ga odvrati, da to ne čini, da je ne vuče za sobom u pakao. ali sad, sad je mirno osećala njegov dah na sebi, i videla je kraj sebe njegovu senku, predveče, u polutami, dok se činio da nešto beznačajno govori. tako je i svoju senku, kod prozora, gledala, u mulju, koji je dan i noć proticao. osećala je da je sama. nikakve izvesnosti, da će joj se muž vratiti. sa svojim divljim ljudima, konjima i psima, sa svojim velikim trbuhom, bio je otišao daleko, tako daleko. jeza je pređe samo kad nasluti, koliko se sad, svakako, brine za svoje ćerčice. želela je da vidi šta će joj dever učiniti, kad jednog dana potpuno poludi. želela je da se to dogodi, prosto, od dosade, zbog praznine u kojoj, bezdanoj, činjaše joj se katkad da visi glavačke. i kao što je ona previjala se u grčevima, od žudi za mužem, ljubeći mu grudi, vrat i uši, bezumno i pokorno, želela je sad da vidi kako će nju ljubiti njegov brat, savijajući se nad njenim rukama, kolenima i krilom. osećala je koliko je uplašen i nerešljiv, ali i to da samo jedna sitnica još treba, pa da se, sa te, na izgled mirne, površine strmoglave u tu mutnu reku, urlikom i silom. smešeći se, užasnuto, bez žudi, zgrozila se i osećala je da je taj dan blizu. bila je već tri nedelje u toj kući. jednog dana, kao što se to često dešava u toj zemlji, kroz proletnu toplotu i procvetale voćke, udari mraz i ledeni pljusak. na vetru, koji povija kišu, po rekama, lađa aranđela isakoviča, puna konja, što beše na putu, preko, k turcima, bi zahvaćena vodom i prevrnuta. jedva ga izvukoše, već ukočenog. kad su ga doneli doma, nastade takav vrisak i lelek po kući, da se niko i ne začudi kad ona tiho, pomodrelim usnama, naredi da ga prenesu u njenu odaju, na veliku peć, kraj koje beše postavljena široka, mletačka postelja. ona je vriskala od straha, da ne umre i da je ne ostavi, bez zaštite, sa malom decom, tu, među tom poslugom njegovom ciganskom, što je ličila na razbojnike. tog dana je vuk isakovič prelazio sa pukom, celo pre podne, preko jednog uskog brvna, kod varoši kremsminstera, u austriji. bio se načinio nered među vojnicima. jedan zec pretrča mu preko puta. uh, da se most ne sruši pomisli, ili da mu prtljag možda ne ode u reku? pa zatim, upivši pogledom vlažno nebo što se bilo naoblačilo, zauzda, brižan, konja i upita kapetana pisčeviča, koji je jahao kraj njega. čto znači pri zahodu solnca ovo znamenie pisčeviču? dojdosmo zdravo i u spokoju. na putu prah razveja vetar, aki neku zavesu. telo dšeri moje male, prvoroždene, sie v minutu može bit razbolesja?... ne pade mu ni na um da pomisli da ga žena, kod kuće, vara. ode vuka isakovič, ali za njim ode i fruška gora. aranđel isakovič bio je počeo da se davi, u hladnoj vodi, zajedno sa jednim konjem, što je prednjim kopitama prskao u vis mulj, a zadnjim zamutio svu vodu uokolo, žutim peskom. kad se prevrnu čun, zidine beogradskoga grada, nad vodom, izvrtoše se i, za časak, u očima mu ostade samo nebo. zatim, jedan tren, proticala mu je pod očima reka, ali neverovatno široka, kakvu je nikad ne vide sa lađa, sa obalama što mu se učiniše skoro na dva tri sata hoda. odmah potom utonu glavačke u neku bezdan žutu, zelenu, tamnu, pa sasvim mračnu i ledenu, što se sklopi nad njim. kad se opet pojavi, u svetlosti nad vodom, među konjima pobesnelim od straha, nije mogao da viče, jer su mu grkljan i usta bili puni peska i vode. dubina pod njim, međutim, postade klizava i bezdana i on oseti kako će propasti kroz nju, prvo nogama, zatim i rukama i glavom, kao kroz neku prazninu, po kojoj je, uzalud, pokušao da se pentra, da gazi, da puzi četvoronoške. sa prstima i noktima punim konjske dlake, kojom mu se napuniše i usta, on se dohvati trske, zatim panja, na koji ga izvukoše, sveg ulepljenog blatom što mu je curilo sa očiju, iz ušiju, iz nosa. drhćući kao u bunilu, pri prenosu kući, on je osećao, pobedonosno, kako se, u gužvi konjskih sapi, nogu i njuški, pojavila, nad vodom, i njegova glava. no više puta još, tog dana, njemu se činjaše da opet mlatara rukama i da se opet tiska, daveći se, u strašnom metežu konjskog mesa, dlaka i ledenih talasa. činilo mu se da tone, uzalud se naprežući da zastane u padu glavačke, četvoronoške, puzeći, valjajući se opet, kroz tamu. skinut go, istrljan peskom, pa zatim zavijen u ovnujske kože, aranđel isakovič je donet pred svoju kuću kao mrtvac, ali sa očima koje behu širom otvorene. sav modar, on je drhtao, ali lak od nekih hladnih tica koje su htele da mu izlete iz tela. činilo mu se, prostrtom na jednom ćilimu, da ne treba da se miče, jer po njemu još teku obe obale, trščaci, nebo i njegova kuća, što kao da se razliva. dok ga pronesoše kroz jauk i plač i lepršanje golubova, trčeći sa njim kroz blato i preko balvana, on iznenada oseti ludu želju da ga unesu u njenu odaju. kao da je trgovao, nasluti, da je došlo vreme da je kupi. tako je, na zemljanoj peći, kraj njene postelje, osetio kao da se uznosi na nebo. ni za trenutak nije se setio brata, ni za trenutak ne izađoše mu pred oči njena deca. bio je sam, u nekoj prijatnoj, visokoj hladovini. ni najmanje nije mešao sebe sa bratom. sam samcit, on je imao da dobije tu ženu bez ikakve veze sa ma kim. istrljan rakijom, spasen od vode i mulja, činjaše mu se da lebdi nad požarom u toj širokoj, zemljanoj peći. sa tavanicom iznad glave i posteljom belom svoje snahe ispod sebe, zatvoren u četiri žuta zida, oseti se potpuno odeljen od sveta. drugo bi bilo da je bio negde napolju, u zemunu. ovde, unutra, u svojoj kući, činilo mu se da je potpuno bezbedan. niko to neće saznati. bio je uveren da će i ona ćutati. a sve će se dogoditi nekako kao u snu. oboje, između ta četiri zida, mogu mirno da čine što hoće. kao i te njihove crne senke što se vide na zidu, oni su među ovim zidovima slobodni i nevidljivi. unutra je bilo toplo. vatra je huktala. napolju je zavijao vetar. upaljen od vrućine, ležao je na peći, sa punom svešću onog što je spremao. naredio je da ga presvuku još jednom i obuku. ona, od stida, ode do prozora i ne smede da slugama pogleda u oči, ali ne izide. ni onda, kad ga položiše u njenu postelju. a on, kao uznesen, oseti da lebdi svojim još katkad ukočenim udovima. sebe, i nikoga više sem nje, osećao je u blizini, u toplom polumraku vatre. drugo bi bilo da je ma ko prošao kroz tu izbu, spolja, iz zemuna. ovako, on jasno nasluti da neće propustiti ovo veče. plamen žiška sa peći osvetljavao je veliku izbu, kao sa brega. senke stvari bile su zato ogromne. na beloj postelji, u tami, aranđel isakovič, mada je bio potpuno pri svesti, opran, umiven, van svake opasnosti, činjaše se žut i pomodreo, kao da se bori s dušom. velike senke postelje, stola i jednog crnog sanduka za odelo, padale su na vruć zid, kao leti hladovina drveća. u potpunoj tišini i polumraku, gospoža dafina bila se približila uz rešetku prozora, pod kojim je neprekidno prolazio šum vode, što je oticala. ležeći, sa očima toliko sklopljenim da je osećao kako mu se gornje trepavice spuštaju na donje, aranđel isakovič osluškivao je kako po kući biva sve tiše. bojeći se da zaište ma šta, da se ne bi zvale sluge, skoro se nije ni micao, pod crvenim dušekom, iz čijih se talasa, što se njemu činjahu sad beskrajni kao more, jedva video. srce ga je tuklo, kao nekim čekićem iznutra, po glavi. skoro nepomičan, sa ukočenim i prikrivenim pogledom, čekao je da dogori žižak, pa da bude mrak. gospoža dafina, na jednoj visokoj stolici, pod kojom su se videle njene snažne noge, u nerandžastim čarapama i zlatnim papučama, sedela je naslonjena o prozor. u beloj haljini, sašivenoj sve od samih komadića svile, tako da se činjaše kao cveće bagremova, sa mekim, okruglim talasom trbuha, klonule glave, nasmešena u polumraku, uzvijenim usnama. bila se skamenila, videvši da će joj dever provesti noć u njenoj postelji, ali je sluškinje ipak otpustila. obavijajući mu glavu peškirom, natopljenim sirćetom, ona mu na grudi, pod košulju, smesti malu ikonu sv. mrate, golicajući ga nehotice, nepodnošljivo, pri tome, svojim dugim prstima. aranđel isakovič hrabrio se, i po stoti put, mislima da to niko neće saznati. bio je uveren da će i ona ćutati i, pošto joj je godinama lizao, u snovima, ruke, ponizno kao kuče, goreo je sad od žudi, u sebi, da je smrvi, razgrize, raskida brzo. nije ni mislio da će ovako iznenada, posle tako dugog cenkanja, da se reši. pri tome, pre uvek plašljiv, beše sad potpuno samopouzdan. između ova četiri žuta zida, sve ono čega se napolju bojao, nije ni postojalo. između ova četiri žuta zida, smeo je da čini što hoće. izgledalo mu je sasvim smešno da je ona bratovljeva žena, kad mu brat nije ovde, i još smešnije, da ne bi mogla biti i njegova žena. izgledalo mu je potpuno čudnovato da bi neko mogao da mu se umeša u ovaj posao i da što pita. naježivši se, pri pomisli. kako bi vrisnuo ma ko da ih vidi kad budu zajedno zaspali ovde, on oseti, kako je tih polumrak oko njih i kako ih niko ne vidi, između ova četiri zida. napolju je zavijao vetar, pun laveža pasa, i šumila je voda, koju je i on čuo, neprestano, pod prozorom. unutra je bilo toplo i tako tiho, pod senkama na zidu, se čuše miševi kako trčkaju. beogradski grad i šareni, turski trg, konji što se u vodi dave, velika i plava njegova kuća, blato i mreže, lađe i vrela, okrečena peć, kovitlahu se više puta oko njegove glave, ali su svaki put nestajali u potpunoj tišini tople izbe i u polumraku, u kom se ona videla jasno, kod prozora. gušio se od napora da progovori nešto što bi je dovelo do postelje. osećao je već kako mu prilazi. brat, taj brat koji mu se već tri nedelje činio samo jedna hrpa odora, pletenica, čoha i perja, u daljini, kao da i nije više bio živ. zamišljao ga je, hteo je da ga zamisli kraj ove žene, ali uzalud. nije bio tu. čak i ta deca za koju je znao da su tu, negde, iza zida, pa plaču i dreče, bude se u mraku i dozivaju inater, kao da nisu postojala. nisu bila vidljiva. ta žena kod rešetke prozora bila je pripala njemu. bio je u to potpuno uveren. ležeći sa njim, ljubiće njega i izgovaraće njegovo ime, tepajući. umirala ona od požude za onim, ili ne, ne može ga stići. ovamo on ne može doći, kao ni ta voda što neprestano šumi pod prozorom, kao ni taj vetar. ovamo ne može ući, kao ni njegov sluga, matori ananije, koji mu spava uvek na pragu. brat mu je daleko i, kao taj muž, daleko je i njen očuh, ćosavi hristodulo, koji mu još uvek duguje za neki duvan. ni pop, ni njegov ortak dimče diamanti, neće moći da mu smetaju, svojim savetima i benetanjem. sve što je napolju. ostaće napolju, a ona, tu, ostaće tu, kraj njega. niko to neće saznati. bio je uveren da će i ona ćutati. opojna neka radost se javi u njemu. voda, trščak, pesak, nebo, sve je to bilo daleko. pa i taj zemun, koji je želeo da sve sazna, i njen muž koji se možda neće ni vratiti. ona je bila tu, blizu. u kuči sve leglo. zaspalo. ništa se nije više čulo, sem vetra i laveža pasa. i neprekidan šum vode što je oticala. podiže ruku i velika se crna senka načini na zidu. hteo je tiho da je pozove, da je namami, u postelju. da se svuče. da se ne zamara, sedeći tako ćutke, obučena. hteo je da joj predloži da on legne na tle, a ona na postelju, tako obučena, da se ne boji. ili da on ugasi žižak, dok se ona svlači, pa da legne kraj nje, tek kad ona bude zaspala. da se ne boji. no baš kad je hteo da progovori, ona se presamiti preko stolice, vrisnuvši grozno. tresla je rukama, bleda u licu kao kreč, razrogačenih očiju i razjapljenih usta, iz kojih ipak nisu mogle da izlete reči. iznemogloj od bdenja, umornoj i bednoj, uplašenoj i zamišljenoj, učinilo joj se da je zaspala, baš kada ugleda, pod prozorom kako joj ide po vodi muž, sav obliven krvlju i mokar. neobučeni i neočešljani vuk isakovič, sa ogromnom batinom u ruci, koja je dopirala do tavanice. probudila se, kad joj je dever tiho odškrinuo vrata. za jedan trenutak ona ga vide, kao da je bio zakoračio u vis, u vratima, koja postadoše vidna. plav kaftan, žut lik, sa pljosnatim nosem, bradica, retka kosa, za časak stajahu, kao u produženju sna, u svetlosti zore, u vratima. za jedan tren, ona vide, bledo, jutarnje nebo napolju, deo krova i jednu granu, zatim se uzana svetlost odškrinutih vrata, na zidu, opet suzi i zatvori u mraku. oznojena i razgolićena, pri tom iznenadnom podizanju tela sa postelje, ona mal ne ciknu. razgrnuvši kosu koja joj beše prosula se po licu, ona vide, u potpunoj tami, belinu peći i zastrtog prozora, zatim crni oblik velikog sanduka njenih haljina i ču neprekidni šum vode, pod kućom. shvati ono što se desilo, stisnuvši svoja kolena i zarivši ruke u zamršenu kosu. bila je provela noć sa deverom. u prvi mah reši se da to ni sama sebi ne veruje. ništa od svega toga što joj se u pameti javi, nije osećala. nije bila umorna, nije bila sana, čak nije bila ni zadovoljna. spavala je kao i inače i, u prvi mah, učini joj se da je zbilja bila sama. ispruživši se, ona oseti na telu tragove prošle ljubavne noći i zgadi se. iznenada, sa mržnjom, mada je bio mrak, vide kraj sebe, na postelji, i ruke i zube svoga devera, i njegovu retku bradu, ču njegov smeh i obuhvati rukama uplašenim njegov tanak vrat. poskočivši skoro po postelji, od užasa pokri dlanovima lice, videvši kroz svoje prste i kroz mrak, u sećanju, sve ono što beše sa njom činio, sve gadosti, strahote i čuda. činilo joj se da još jednom oseća, kako joj on liže ruke i kolena i ona se uplašeno pokri dušekom, kao da joj na postelju beše skočio pas. tresnuvši glavom o zemljanu peć, kraj postelje, dođe joj da viče, od straha, u taj zid, videvši šta je učinila. tim pre, što je aranđel bio te noći tako neiskazano odvratan, slab i smešan. zaplaka, zaplaka tako jako da joj se skoro učini da plače sa uživanjem. da joj je došao muž, ona bi mu bila rekla zašto je to učinila. rekla bi mu bila da je to učinila zato što je onako osramoti pred svetom, pri rastanku, ne oprostiv se u redu od nje. rekla bi mu bila da je to učinila i zato što je uvek ostavlja samu i što odlazi i što se svaki čas seli kao ciganin. i zato što je htela da se spase iz tih večitih bara, ostrva, blatišta. plačući na jastuku osećala je da svanjiva i da se pojedine stvari već jasnije pojavljuju iz mraka. pod vratima je prodirala svetlost, a prozor u mračnoj sobi svetleo se već kao neka otvorena, a zastrta vrata, pod rešetkama. bacivši se na pleća, pusti da joj suze rone niz obraze i ražalosti se sve više. nije čula bezbrojne životinjske glasove, u blatu, oko kuće, što su je inače mučili u zoru i ne primeti ni da se peć bila rashladila. plakala je nad samom sobom, kao što je to, uostalom, od nekog vremena, otkad joj je muž bio naglo oronuo, često činila. žalila je sebe neizmerno. devojački njen život učini joj se sasvim bedan, kao život neke sluškinje. a i taj muž, koji je sad beše ostavio, i život sa njim, činio joj se kao jedna duboka nesreća, u kojoj se ona uzalud trudila da nekud ode. plačući još jače, ona se seti muževljevog lika i, spustivši glavu na jastuk, poče u mislima, da ga ljubi. beše lep vuk isakovič kad je uze, hladne i glatke kože, koja je za nju bila najdublji izvor uživanja, jer je bila neobično čista i prijatna. pogled njegov žut, sa tačkicama crnim, tada još nije bio zgasnuo i ona je pamtila još tu svetlost pod dugim, pri kraju širokim trepavicama, kao što se ne zaboravlja zlatna kiša večernjeg sunčanja, viđena negde, na rubu mlade šume. i kosu meku i svilenu, što je bila počela da sedi, nije mogla da zaboravi, ni rumenu gornju usnu njegovu, što mu se trzala, pri osmehu. od drugih je slušala kako bije ljude i konje pesnicom po glavi, kako preskače stolove kad se napije i sve one gadosti o njegovim vlahinjama i mađaricama. ona ga je znala sasvim drugog. sa njom je on živeo svoj tajanstveni život, od početka. pošto su ih venčali sasvim iznenada i bez ljubavi, on se, skoro dve godine, ponašao prema njoj kao tuđ čovek, učtivo, ljubeći je nežno i pažljivo kao da će da je razbije i skrha, onako visoku, lepu i slabu. preskačući, prekodan, sa svojim mladim oficirima jarkove, i učeći nove vojnike da bacaju čitava mala burad baruta u rovove, oznojen i barusav, on je dolazio tek pred veče da povede ženu ma kuda, jašući sa njom, katkad po celu noć, kroz polja, šumarke, bregove i zvezde. ne znajući prvih meseci sa ženom ni da govori jer, ona nije znala nemački, a on ni grčki ni mletački, ispomagao se pesmom, igrankom, pogledima i poljupcima. pošto je ređe mogao da je vodi na balove u brod i osečki grad, vodio je češće ženu u lov, na lisice. to mu je, uostalom, bilo jedino zanimanje, mesecima. sa mekošću vlažne zemlje i trave, sa šipragom koji je u aprilu počeo da pupi i miriše, sa zelenim padinama brda i svetlih, proletnih nebesa, udisala je tada mlada žena, prvi put, svog muža, kao otrovana. ni za kakva blaga ovog sveta, ni pod kakvim bičevima i zmijama, ne bi se bila odrekla tog čoveka i njegovog čudnog osmeha, koji nije videla nikad pre, na licu svoga očuha, ili braće, svojih grka. naslonjenog uz neko stablo na vrhu brda, ležećeg poleđuške u visokoj travi, umornog od ljubavi pod gustim granjem, beše ga zapamtila čistog lika, mada beše iznuren od života koji nije razumela, ni znala, dok joj ga aranđel isakovič nije ispričao i protumačio. tako je bilo dovoljno da gospoža dafina pomisli na prve godine svog braka, pa da se pred njom podignu brda, grane što pupe, široke slavonske doline i nad njima igra oblaka. noći pune trava, tame u šumi, žbunje sa divljim. crvenim plodom, žubor voda, a naročito svetlost neba, zvezda i sazvežđa, prolazili su nad njom, kad se sećala na prve godine sa mužem. i tako joj se, kroz plač, činio vuk isakovič i njegova koža i njegove oči, usta, kao neko bilje i sazvežđe koje nije mogla da zaboravi sve dok joj se, u mislima, ne pojavi onakav kakav je sad. krivonog, podbuo i težak, kao bure. presta da plače i sva zadrhta, kad se seti kako brzo prođoše te lepe godine, čim on prvi put ode u rat, a ona prvi put rodi. iz rata se bio vratio ugojen i ćudljiv. nisu više išli na igranke u tvrđavu, niti je više onako često jahao sa njom. čitavo jedno selo beše naselio, pod gradom varadinom, sa ocem, i celo proleće hodao je bos, po blatu do kolena, vodeći svoje nove ljude u baruštine, da oru. u neizmernoj dosadi te godine, dok je dojila dete, ona prvi put oseti da je on gleda kao i neku stvar u kući, kao postelju, peć, njen sanduk sa haljinama, svojim žutim, svetlim očima. svemu je bio kriv njegov otac. taj ga je vodio za sobom svud. kada ode iz vojske, kao bajagi bolestan, i poče trgovati, njen život postade sasvim uzaludan. ostavljaše je svud samu, na vodi, od galca do beča, većinom bez novaca, u nemaštini. niti je pitao što kad bi se vraćao. posle ponovnog njegovog ulaska u vojsku, poživeše kratko vreme vrlo veselo, ali je zatim ostavi, odlazeći i po drugi put. tada je bio počeo da se druži sa kaluđerima i još više se promenio. vratio se ćutljiv, sasvim tuđ i debeo. kad je po treći put odlazio, ona više i nije pokušavala iskreno da ga zadrži. neiskrena i lažljiva, činila se da ga strasno ljubi, ali taj plač kojim je zalivala svoje poljupce nije više bio gorak. kao ni njegove oči što nisu više bile svetle. pa ipak, ljubomorna i jedra, pokušala je da ga se naljubi što više, da ga se nauživa, zažmurivši pred javom. imala je u sebi duboku slutnju da je on više ne voli i da se neće živ vratiti. a kada se vratio, beše sasvim izmenjen, oronuo naglo i čudan. zidao je crkvu nasred sela. i po izgledu, i po godinama, mogao je da joj bude ne muž, nego otac. pa ipak, i tada još, trajala je među njima neka veza tajanstvene slasti, što beše nevidljiva i nedokučiva. čudan i tužan, on je za nju imao pogled kojim nije gledao nijedno drugo biće. slast sa njim, kraj svih neprijatnosti, bila je za nju još uvek neuporediva i divna. njegov lik, glas, ime, misao na njega, dodir sa njim sinuli bi još uvek, u njoj, kao vatra. iza njih, sve je bilo samo jedna nepregledna ravan beskrajnog, prljavog snega. tako je mislila o mužu gospoža dafina, iznemogla od plača, umalo ne zaspavši opet. trzala se tek od studeni što joj se uvlačila u postelju. kad, najposle, otvori isplakane oči, vide da je svanulo i da je napolju svakako hladan, kišovit, tmuran dan. u životu gospože dafine isakovič bilo je dosta nesretnih i tužnih dana, kao, uostalom, u životu svih žena, ali nijedan nije bio tako tužan i težak, kao taj prvi dan njenog brakolomstva, dan vlažan, hladan, sa sivim nebom. gospoža dafina osetila je i pre, nekoliko puta, koliko je žena bedan stvor, igračka, stvar u kući i gledala svoj život sasvim prazan, ali joj se nikad nije činilo sve ono što bog sa ljudima radi, tako strašno, kao u kući svoga devera, toga dana. očeva kuća, naslage duvana, čohe i druge robe, tetkina soba, puna ikona i kandila, u kojoj se isprosila, pa sve ostale kuće i odaje, u kojima je živela sa mužem, prođoše joj kroz sećanje, tužne i prazne, bez ikakvog smisla. ipak su one bile prijatne donekle, ali ova četiri žuta zida, šum reke, senka postelje i peći, bili su užasni u svojoj neprekidnosti, nepomičnosti, skamenjenosti. bez kajanja, uostalom, zašto i da se kaje, ona uvide šta je učinila. nije mnogo mislila o tome kako će to da sakrije. bilo joj je ravnodušno da li će to, na neki način, doznati čak i muž, tamo, negde, daleko, u svetu. zaplaka samo pri pomisli da će opet da rodi. najposle, taj muž je to i hteo. to nije bilo prvi put da je odlazio i ostavljao je, ostavljao je kao i svoje konje i sluškinje. bez nežnosti, bez naročite žalosti, bez smisla. odlazio je u rat, u nešto potpuno neshvatljivo i užasno za mozak gospože dafine, koju je, pri samoj pomisli na onaj njegov strašni ožiljak od sablje, prepadala muka. i inače, kakvog je to uopšte imalo smisla što mu beše žena? zar nije više brinuo za svoje crkve, vojnike i konje, nego za nju? pa i tu svoju decu voleo je, nju i ne računajući uz njih. osim toga, koliko sve žena nije imao, osim nje? tako, razmišljajući, bi joj malo lakše. ovaj drugi učini joj se, ipak, utoliko bolji što je znala da će živeti u bogatstvu, gospodstvu i bez seoba. muž, mislila je, ne može se vratiti. ne, ovoga puta, neće se više vratiti. katkad, u njenim uspomenama, on će joj se javljati na nekom brdu, u nekoj šumi, u snu lep kao jelen u proletnom sutonu, ali biće dana kad će joj biti odvratan, kao neki medved u smradnoj pećini. i ona zaplaka opet. pošto je ljubav tako bedna, ona će živeti bez ljubavi uz ovog, suhog, žutog čoveka, što na kantaru meri srebro i što joj liže ruke, ponizno kao psetance. život će joj proći tako, mimo i prijatno, bez one užasne lupe, vike i nemira, koji je uvek nastajao čim bi joj se muž vratio. pri pomisli na aranđela isakoviča, on joj se učini manje odvratan no noćas, čak se, setivši se ponečeg što je sa njom činio, prijatno zamisli, i raskalašno nasmeja. u prvi mah, izvesne stvari, koje sa mužem nikad nije doživela, bile su joj se učinile mnogo više bljutave, nego sad, kad ih se opet setila. dever joj nije bio baš sasvim nedorastao, kako je isprva mislila. najposle, možda je posle onog prvog, strašnog i obesnog, i trebao da dođe ovaj koji joj se sad učini ako ne i drag, ali svakako vrlo umešan da joj se dodvori i omili. rešila se da mu ništa ne prebacuje, ali da ga prisili da je uzme za ženu. kad joj sluškinje dođoše, ona se, u prvi mah, opet prenerazi i prepade, setivši se šta je učinila, ali se posle, pod mirnim pogledom tih žena, smiri i sama. ostavivši svoje nanule kod vrata, one joj priđoše, ne govoreći ništa o sebi. tako se onda i ona načini, kao da i ona odnekud ulazi, ne pričajući o sebi, krijući čak i oči. reče da će ceo dan ostati u postelji, jer je boli glava. a kad joj one rekoše da je kir aranđel otišao turcima, u beograd, da preveze prodate konje, ona se malo trže i izjavi želju da joj spreme vodu da se opere i izmije. u beznačajnim događajima, tako, prošao joj beše taj dan i ne dade da opaze na njoj što joj se dogodilo. primetiše samo da je jako uplakana i to se posle po kući rašču. matori ananije, koji je spavao svake noći na pragu, pod glavom sa velikim i zarđalim handžarom, pričao je da ču jedanput da je cikala i vriskala. posle se rašču po kući da se brat bratu i ženi javlja, sav krvav, rasečenog lica i odsečene glave, jašući na velikoj žabi i hodajući po vodi. zato su, pomisliše tada, tako strašno urlali prošle noći psi. uostalom tako se i, glavom sam, pokojni lazar isakovič javljao, kao da je trgovao oružjem po vazduhu, celu jesen, pre osam godina, a sve zato što mu sin nije, po smrti, probušio srce iglom. prvi dan njenog brakolomstva učinio se gospoži dafini isakovič, zbilja, beznačajan. predveče, ona se oseti iznemogla od iščekivanja da se nešto neobično dogodi. prepodne joj beše prošlo u plaču, razmišljanju i kinđurenju, a posle podne u čekanju kir aranđela, koji beše otišao, preko, u beograd, da preda turcima konje, sa kojima se beše mal ne udavio u dunav. no i to poslepodne prođe, u velikoj žutoj kući, punoj brašna kao kakva vodenica, tako ravnomerno, praćeno šumom vode što je proticala, da je gospoži dafini došlo da viče, samo da bi prekinula svojim glasom tišinu, koja je, u mirisu i prašini ustajale pšenice i raži, bila zagušljiva. žao joj nije bilo što je muža izneverila, ali joj se smučilo, videvši kako se, pri tome, ništa ne menja. noć je bila provela sa rođenim deverom, ali to ne mrdnu ni jedno zrno zobi na tavanu, iznad njinih glava. osetivši i pre, kraj sve svoje vlasti, da leži po kući kao neka stvar, oko koje mimo obilaze, bila je željna sad da se kuća oko nje prevrne, a mrtve stvari, nepomične i uvek iste, razdražiše je i uznemiriše. bila je zaželela devera, da bi joj obećao, pre svega, brak i da će je odvesti odavde, u onu novu kuću, u budim. naredila je sluškinjama da joj dovedu decu, ali ni to ne pomože. manja devojčica, sva krastava, ležala je povijena i povezana kao odojče. svojim žutim očima, sišući palac, buljila je u tavanicu, preplićući nogama. bila je uprla oči, pune crnih tačkica, u tavan, i ne primetivši da je prenesena iz jednog kraja kuće u drugi. starija pade, u prvi mah, plahovitom radošću materi u krilo, ali je isto tako brzo i ostavi, igrajući žmurke među šarenim haljinama što su visile iza peći. gospoža dafina ubrzo uvide da nema šta toj deci da govori, niti ima zašto da ih gleda. posmatrajući ih, učiniše joj se blesava i tuđa. za sve vreme nju deca i ne primetiše. viseće šarene krpe, rešetka na prozoru, a osobito založena peć sa svojim crvenim požarom, privlačile su detinje poglede, i ali njen jad i uplakane oči ni najmanje. čak i sa njenog krila, njene su ćerčice pružale ruke prema daljim stvarima, kao prema nekoj drugoj obali, za koju se otimahu vrišteći, kao iz ruku nekog džina. tako ih, najposle, zajedno sa sluškinjama i kučićima, otera. dade zvati ženu dimče diamantia, onu zakonitu. jednu dugačku crnu metlu, koja je po ceo dan pajala po kući, odevena uvek sa mnogo preveza. ta žena je znala da gleda u karte, a volela je i da priča, čupajući pri tom, zamišljeno, uvek istu svoju bradavicu. no i to beše uzalud. gospoža finka diamanti ispriča svega kako je jedan konj, od onih što su se davili, nasrnuo, na obali, na njenog muža, koji je bio istrčao da spasava davljenike, a naročito svog ortaka aranđela isakoviča, o čemu je ceo zemun pričao. odmah zatim ode. tako, kad se beše smrklo, gospoža dafina opet ostade sama. obuzeo je beše užas od tog dosadnog, mokrog dana, od kojeg je, još nedavno, toliko očekivala. sve joj se činjaše nekako besmisleno. i to što je učinila, ali i da nije učinila. sve ono što je beše dever aranđel nedeljama govorio, učini joj se sada pravo. mada se jasno sećala još cele te ljubavne noći, oseti da bi mogla za čas i da je zaboravi, tako da joj više nikad ni na pamet ne bi pala. osobito ako bi joj se muž iznenada vratio. osetila je i to da joj preljuba neće donositi neke radosti. mogla je to učiniti isto tako, ma s kim drugim, sutra opet, a da joj ne izgleda baš naročito nešto važno. zato poče da razmišlja i da se teši bogatstvom u kome će od sada živeti, ako se preuda za devera. promisli, kakve će nove haljine da poruči, i, kao da ih je već imala, oseti svilene komade na svom telu. pri toj pomisli, ipak, ne samo da nije osećala neko naročito zadovoljstvo, nego je naslutila čak i neku žalost. činjaše joj se svejedno da li pripada jednom bratu, ili drugom, a što se nje tiče, učini joj se, to posle podne, da bi pristala da pripada obojici. šta više, i drugome, ma kome. ceo ogroman suton video se kroz prozor, i, na vodama razlivenim, hladno, sivo nebo. reka je bila mutna i žuta, puna blata, a vrbaci, što behu već krenuli da pupe, bili su premrzli poslednjih, iznenada hladnih dana. nad ostrvima, međutim, na dnu neba, bilo se otvorilo veliko plavetnilo, u kom se jasno pojaviše, iz svetle i vlažne večeri, minareti i bedemi beograda. kreket žaba, oko kuće, započe da huji i brekće. veliki, svetao komad neba bio je osvetleo i jedan zid u izbi, u kojoj se prevrtala od dosade i očaja, skoro plačući, gospoža dafina, izgubivši iza peći jednu svoju zlatom vezenu papuču, a drugu kod vrata. ležeći pod velikom i starom ikonom hrista, dođe joj želja da ugasi žižak, ali, neočekivano, ona oseti strah od mraka što se spuštao. ne usudivši se da dohvati svoje papuče, ona se jedva i micala, ležeći poleđuške na jastucima, u neizdržljivom dimu od njenog neprestanog pušenja. otežale glave, ona tek sad primeti da je u odaji skoro mrak. zidove i stvari bila je već obuhvatila pomrčina, samo prema peći, na jedan zid, padala je siva svetlost poslednjeg, večernjeg osvetljenja, sa reke, i gubila se, iza zavese, kod postelje. mračan, veliki sanduk njenih haljina dizao se crn sa tla, kao neki visoko zatrpan grob. u dimu turskog duvana, gospoža dafina gledala je svetlost prozora, kao što se u mračnoj noći zagleda u svetao mesec. ležeći umorna, od misli, gospoža dafina ču, naglo, iza sebe, trčkanje miševa. tek tada oseti da je mračno u izbi i htede da vikne, ali joj glas zastade u grkljanu. otvorivši širom oči, ona tek sad vide da se nije za vremena spasla iz mraka, koji je beše opkolio, a kojeg se tako užasno plašila. sem bele peći, na kojoj se sušio jedan čaršav, kao avet, i svetle rupe prozora, sve ostalo u velikoj mračnoj izbi beše propalo u duboku pomrčinu, sa šumom vode. ni stolovi, ni postelja, ni vrata više se nisu videli i ona, užasnuta, primeti da ne može na ćilimu da spazi više ni svoje papuče. psi su urlikali napolju. zagušena od mraka, nije mogla da vikne, a, premrla od straha, nije mogla da se makne. tresla se od jeze i osećala je kako je, s nogu, obuzima ledena zima. osetivši sve prste na nozi kako joj se koče, ona ipak nije mogla da nogu pokrene, a želeći da se digne i pobegne, ona oseti kako se, naprotiv, sve više u jastuke zariva. učini joj se da se čaršav, na peći, podiže i da kroz zavesu, kod postelje, duše hladan dah. zgrčena, razrogačenih očiju, drhćući sva, ona vide kako iz crnog velikog sanduka, u kome su bile njene haljine, kuljaju i gmižu miševi. sa vriskom u grlu, presamitivši se preko kolena, primeti oko tog sanduka žabe, zmije, puževe, u blatu, uvijene u klupče, kako se gnječe, gaze, kako vrve. sa očima koje su htele da joj ispadnu iz očnih kapaka, ona primeti kako joj se beo čaršav, sa peći, približuje sve bliže. u isti mah, oseti da neko stoji iza zavese, u mraku, i, razbarušivši drhćućim rukama svoju kosu, tresući se od zime, kao u ledu, vide kako se iz pomrčine pojavljuje jedna ruka. prsti su joj, beli kao kreč, puzili svaki zasebno, grčeći se, sve bliže. bila je sišla sa osvetljenog zida kao neka bela mačka, puzeći po stvarima i po peći. u taj mah gospoža dafina primeti i drugu, koja joj beše zaobišla sa leđa i koja je hvatala i gnječila njene haljine na zidu, razbacivši ih po tlu. vrisnuvši najposle prigušeno, ona pred zavesom spazi i trbuh, ogroman trbuh svoga muža, njegova usta i oči i nos, ceo njegov lik na belom čaršavu, krvav, sa preklanim grkljanom, i crni klobuk, što je lebdeo nad tom glavom. kad se zaljulja zid, iza tog priviđenja, ona još vide neko zlatno klasje i brda što se prosuše kroz zid, zajedno sa talasima žita, raži i zobi, sa tavanice. zatim sinuše pred očima njenim čitavi kolutovi zvezda, plavih, ljubičastih i žutih, i preliše je vanredne mlake vode, nad kojima su tekla i nebesa. ciknuvši grozno i skočivši u vis, ona se nađe, lice u lice, s mužem, krvavim i užasnim i ugleda pred sobom vuka isakoviča, koji se raspadao. tako se ugleda, u snu, strašni neki medved, kad se bežeći iz šume, od vukova, iznenada, istrči pred neku stenu. tako pade i gospoža dafina, tresnuvši rukama u mrak, odmah prvog dana preljube, povredivši u sebi porod. tako su vrućine mozga i strah, praznine i obmane večernje, mrak i luda priviđenja gospože datine, upropastili mir kuće aranđela isakoviča, u tom proleću što je, posle tih zadocnelih i čudnih mrazeva, sinulo toplo i neobuzdano. gospoža dafina nađena je, onesvesla u mraku, ležeći u lokvi krvi. od nje je dve nedelje oticala krv i nikakve joj babice ne pomogoše. pogurena, žuta i suva, sama koža i kost, jedva je mogla da učini ona četiri koraka od postelje do prozora sa rešetkama, gde su je nameštali na jastuke. otuda, ona je mogla da gleda od jutra do mraka tok reke, cvetanje ostrva i promene nebesa. izuzev čas ujutru, kad joj je dolazio jedan stari hećim iz beograda, koga je dovodio na svojoj lađi sam kir aranđel, a koji je lečio nekim travama što ih je morala piti u toplom kupatilu, i večeri, sredom, kad joj je dolazio lekar čak iz oseka, koji je svaki put dobijao dukat, a koji je lečio nekim gvozdenim cevima, položivši je, pun sat, tako da je ležala skoro glavačke, ona inače beše slobodna i svi je ostavljahu na miru, to jest svi je napuštahu. sluškinje od straha, komšije, jer se činjaše tako žuta da je izgledala samrtnica, a kir aranđel, kir aranđel, jer se gadio. bolesnica beše uostalom mirna i nečujna. od one strašne večeri ostadoše joj oči razrogačene, velike, modre, inače se beše sva promenila, sasušila, zbabala. u ruci sa maramom od mletačkih čipaka, seđaše skoro nepomično kod svog prozora. za strašnim vriskom, kojim je vriskala svu noć kad je iz nesvesti povratiše, nastala je u njoj potpuna tišina. promena je bila tako brza i užasna da joj skoro pomuti mozak. bogatstvo, šaren život u budimu, ponizna ljubav njenog žutog devera. mladost koju beše tek zaželela da proživi, sve je to oticalo u grčevima, u njenoj krvi. shvatila je za čas da će poružneti, zbabiti se, da će se kroz koji dan vući kao senka. nije se začudila ni kad posluga poče da je zanemaruje, ni kad joj dever poče od kuće da beži. ćutala je uporno, provodeći dan za danom kod prozora, nad vodom. tu, sem retkih, šarenih lađa što su odlazile i dolazile, nije se ništa menjalo i sem rogova lađarskih dubokog, potmulog glasa, nije se ništa čulo. laste su, te godine, tek mnogo docnije počele da stižu i da se izvrću, u niskom letu, nad rekom. svaki dan ona je nalazila, na istom mestu, nad prozorom, roj mušica, sjajnih kao uzvitlan pesak, stabla ribarskih mreža što su virila iz blata, vrbake što su dan za danom bili sve gušći i sve tamniji, zelena ostrva i lelujave trščake, a nad njima, zemljan, žuti breg tvrđava. široke vode znala je već, kao i bele minarete što su, u podne, lebdeli u toplom vazduhu nad gradom. tako se naviknu da primeti sitne promene u svemu tome vidljivom, pa i nevidljivom. kroz nekoliko dana već, ona je znala, po boji vode i vrbaka, koji je čas dana. uveče, znala je po boji neba i obliku oblaka da tačno nasluti vreme za sutrašnji dan. primetila je sprud koji se beše pred ostrvom pojavio iz reke, i koji se, uskoro, sav naseli pticama, među kojima prepoznade rode sa dugim, crvenim nogama. uskoro, slutila je sasvim do kraja, kako se događa zalazak sunca, a isto tako i sve pojave svitanja, koje je primetila, kao kroz san, prišavši svom prozoru, katkad, odmah posle ponoći, mučena nesanicom, uplašivši sluškinje koje nisu više smele da je noću ostavljaju samu. gadeći se sama sebe, ona nikako nije verovala da joj se bliži smrt i da je to njeno sedenje kod prozora, lagano umiranje. pružajući ruku u topal vazduh, kroz rešetku, osetivši kao da može da je provuče kroz mlaku površinu reke što je proticala, ona je svojim telom naslutila i pesak i trske ostrva i granje vrba što beše uveliko zapupelo, i toplotu po vrhovima brda, a uveče, pri svlačenju i leganju, veliko, nedogledno plavetnilo neba, između raznih zvezda i sazvežđa, koja su redom dolazila u četvorokut njenog prozora i tamo jedno vreme stajala i treperila. sa upornim ćutanjem verovala je da će je lekari spasti i da će se oporaviti. naslutivši da više neće biti onako lepa i da će joj, usred tela, ostati ta užasna, otvorena rana. ne bez mnogo plača, iskamčila je od kiraranđela obećanje, da će otići do patrijarha šakabente i da će izmoliti, nekako, sveštenika, koji će je od jednog brata odrešiti, a za drugog privenčati. za decu nije mnogo marila i nije želela često da ih vidi. beše joj žao samo da su obe devojčice i da će i one, kad budu kao i ona, žene, toliko patiti. jer osnovno osećanje gospože dafine, tih dana, kada je sedela kao uzeta, beše jedna bezgranična zavist prema obojici muškaraca, koje je volela i mrzela, a jedno neizmemo preziranje sebe same. nemaština, samoća, boleština, sve joj se to učini ženska sudbina, kao i to bedno ostajanje i čekanje sad na jednog, sad na drugog. seti se, odjednom, kuće svojih u trstu, gde je bila ili lutka odevena šareno, ili sluškinja koja je uveče i ujutru svlačila, i oblačila, braću i matorog očuha, ribajući svake subote kantare i kamene klupe, oko tezge. seti se i braka u kome je bila tako sretna. rađala je decu, seljakala se, ali ne znajući nikad ni kuda će, ni zašto. radosti njene i žalosti dolazile su potpuno slučajno, a najmanje po volji njenoj. i ova preljuba, i ovo uživanje sa jednim novim i drukčijim muškarcem, krišom, došlo je bez njene volje, po njinoj volji, neumitno. stvar, stvar je bila, kao što će to i njene kćeri biti, uzimane i ostavljane, iscmakane i odbačene, lizane i udarane, bez reda, bez smisla. sva ta ljubav prema njoj, zar nije bila kao neka razonoda te dvojice? ipak, da je vuk isakovič bio kod kuće, on se ne bi bio gadio nje. ova toplota proleća i ove vode setile bi ga njene mladosti. i ako je sva žuta, ružna, zbabana, njemu bi još uvek bila lepa. nosio bi je na rukama od postelje do prozora. voleo je decu, pa bi ljubio decu. nju bi položio tu, pod nastrešnicu, u zavetrinu, na sunce. zatvorila bi oči i videla srebrne, mesečinom polivene šume, još jednom, snežna polja iza osečkog grada, trag lisica, jahanja, dah njin, kao maglu, prošlost. ne bi je možda više ni ostavio. položio bi joj široku svoju ruku na trbuh. bolovi bi uminuli. suzeći, međutim, gospoža dafina, kraj svega toga, slutila je da joj je više stalo da oseti ovog drugog, sa kojim beše provela samo jednu noć, isprva tako beznačajnu, groznu, odvratnu, kao i ta njegova glatka žuta ruka, tvrda kao ćilibar, isprva tako bojažljiva, u mraku. vuk isakovič beše otišao, a za njim nestajahu i slike njenog prošlog života, već mutne, i sva ona brda što ih vide poslednji put, na rastanku sa njime. aranđel isakovič ostade joj jedino, sa svojim čudnim rukama, kojima se prvi put predade kao od dosade, ali kojih se sad rado sećaše, svakim danom sve više. osećala je da je sve uzalud. kao stvar je doneše u kuću, kao stvar će je i izneti, da bi se načinilo mesta drugoj, koju će isto tako milovati rečima, obasuti srebrnim novcima, moliti ponizno i ljubiti drhćući. zažele zato da bude opet, što pre, bar venčana. što se aranđela isakoviča tiče, njemu se, zbilja, činilo da će pomeriti pameću. niko mu ovo nije prorekao, nikako to nije predvideo. cela jedna lepo zamišljena kula, puna vanrednih trgovačkih uspeha, beše mu se na glavu srušila. u životinjskoj želji, koja mu je život godinama mutila i koja ga je noću obuhvatala, u čarobnim snovima, bio se navikao da kraj svoje ljubavi, prema rođenoj snahi, vidi sasvim drugače. u požudi koju je godinama gušio i sa kojom se tako dugo teturao, bio je navikao da kraj te svoje bolesti, i tog svog posla, zamišlja prijatnim, bez ikakve nesreće. i, kad je katkad, uznemiren, raširenih nozdrva, pomišljao i na to da će ta grešna strast biti zagušena, čim sa svojom snahom proživi nekoliko noći. i, ako je, katkad, ogorčen, pomišljao čak i na to da je zatim odbaci, kao što je svoje upotrebljene, mlade sluškinje odbacivao, on je ipak na dnu svoga bića osećao da tako neće biti i da u svojoj snahi želi da se smiri, dugo, dugo. u neprekidnom seljakanju, još za života očevog, mučeći se sa svojim obesnim bratom, aranđelu isakoviču činio se život njegove porodice i rodbine, pa i tog ostalog sveta što se beše sa njima doselio iz serbie, i selio opet natrag u serbiu, kao pravo ludilo. videvši oko sebe, svud, baruštine i blato, ljude što su se ukopavali u zemlju i živeli po zemunicama, da bi se u proleće, ili pred snegom, opet odselili dalje, aranđel isakovič osetio je divlju potrebu da svemu tome stane na put, da se negde zadrži, i da i druge prisili da stanu. u neprekidnoj svađi sa ocem, koji je išao za vojskom, i bratom, koji je naglo uspevao u toj vojsci, aranđel isakovič omrznuo je i ostale, što su se sa njima selili. trgujući, svojim šarenim lađama, kroz obale i gradove, još šarenije, bio se navikao da sve ostavlja i da sve prezire. promene predela, kuća i lica, ljudi, sa kojima se sretao, načiniše ga samopouzdanim i oholim, jer on, žut, crn, sa svojim suvim rukama, iako slabiji od njih, nije se menjao i ostajao je isti. moć neku natprirodnu osetio je i u svojim talirima, jer gde je njih istresao iz kese, tu su zastajale lađe i kuće su postajale nepomične i njegove. kretahu se po njegovoj želji i njegovim zamislima i uskoro mu se činilo da i kiše na njih padaju, i proleća oko njih nastaju, kad on hoće i kako on hoće. omrznuv naročito vojnike, što su po naredbi matorih i nadodoljenih oficira išli da se kolju sa turcima, francuzima, prusima i mađarima, on je činio zla uopšte svakome ko se selio. kad mu brat i neki njegovi drugovi počeše govoriti o rusiji i odlasku u rusiju, on ih prvi poče prijavljivati vojnim vlastima i podmetati im lažne optužbe, kod katoličkih biskupa. aranđel isakovič je želeo sav taj svet, koji se beše navikao na ciganski život, da sveže trgovinom. mrzeo je osobito kapetane, što su mu odvodili ljude na vojnu, a još više te ljude za kojima se često selila i porodica. novac je davao samo trgovcima i zanatlijama, koji se behu naselili i kojima više nije bilo stalo do povratka u tursku, kad je on zalazio i dalje, trgujući. novcem, srebrom, on je, u neprekidne seobe svoje porodice i svojih rođaka, uneo kvrge, i prisiljavao ih da se skrase u varošima duž reka, koje je on izabrao. u neprekidnom pokretu, sa svojim dželepima i kesama srebra, koje je ostavljao na zajam, on je odabrao sebi mesta, gde je uporno kupovao kuće, većinom oko crkve, pa obore, bašte i gostione, za koje je davao zajmove, bud zašto. tako je bio nedavno kupio kuću i u požunu, i u gradu budimu. veliku, ogromnu zgradu od kamena, sa magazama i podrumima, u bregu, nad vodom. nije hteo više ni da čuje o povratku u tursku, još manje o nekoj seobi u rusiju. sa željom za nepomičnim i neprolaznim, iznenada, dade mu se da ispuni i svoju želju za telom svoje snahe, koju je sanjao i voleo, kraj svih bezbrojnih žena koje su mu dovodili, kad bi zanoćio, ili zastao dan dva, trgujući. na dnu njegovog života, već toliko godina, kao na dnu reke po kojoj je putovao, bilo je to telo, kao teški kamen, koje je zadržavalo i njegove lađe, i njegova blaga, i njegove poslove i misli. divno, belo telo, na kom je hteo da se zadrži dugo, dugo. bog mu ga dade. i eto, kao da ode za vukom isakovičem, kao da će otići, ostavivši njemu samo taj grozni tok, pomešan krvlju, što teče neprekidno, već dve nedelje, na njegov mozak. odlasci i seobe načiniše ih mutnima i prolaznima, kao dim, posle bitaka. dok je gospoža dafina pala šaka svome deveru, dotle je vuk isakovič, sa svojim ljudima, bio počeo da se penje u štajersku. slavonskopodunavski polk beše otišao na vojnu, posle smotre u pečuju, kao prebijeno pseto, ponizan i tih. u razvučenim, iskrivljenim, dvojnim redovima, dizao je prašinu kao stoka, obilazeći sela i baruštine, gazeći od jutra do mraka pesak, livade i blato. spavajući na mračnim, velikim senkama šuma, na travi, puk se budio zorom kao pijan, prozebao, sa injem na perčinima i brcima, pa je započinjao da urla i da peva otegnuto... ej, ej... da odmah zatim zamukne, pašući oružje, videvši da više ne zna gde se nalazi, ni kuda ga vode. bio je stigao do granice zemljišta o kome se pričalo po selima i zemunicama njegovim, i svet, koji se nastavljao posle, bio je nepoznati, neizvesni svet, iz kojeg je znao da će se vratiti sa gomilom mrtvih. zbijen, sve više, kretao se dalje kao stado, sve niže opuštenih glava, prelazeći njive i naselja, i ne pogledavši ih. pri prelazu preko mostova nastajale su gužve i gungule, ogorčene i besmislene. duge puške, okovane bakrom i srebrom, što ih je puk nosio kao batine, posle nekoliko dana ubrzanog hoda, razdirale su kožu, na desnom ramenu. kubure, noževi, fišeci, u prevezima na trbuhu otembesiše se o šije ljudske, tako da je puk hodio sav raskrečen, kao da su mu čvornate panjeve privezali za tur. prašina, znoj i sitne, crne mušice behu mu se zalepile na nozdrve i očne kapke. među zubima su škrgutali pesak. pevači, što behu isterani na čelo puka, umukoše. za lovačkim psima oficira, koji su jahali pred pukom, dimeći iz lula, bilo je potrčalo mnoštvo seljačkih pasa, koji su posle, izgubivši trag za povratak, išli povijenih repova i ispalih jezika, među nogama vojnika. ceo puk je smrdeo na loj, izdaleka. posle nekoliko dana već, beše sasvim zatupeo mozgom, u naporu neprekidnog hoda, nošen, kao bujicom, sve dalje, ne znajući kud ide. zato, ne gledajući oko sebe, pogledao je katkad u vis, kao da je odlazio sa zemlje. obuzimao ga je strah od tuđine i nečeg sasvim ludog. zastajkujući sred nepoznatih sela, tiskajući se preko neobičnih mu mostova, zanoćivši više puta kraj bunara, nevidljivih u mraku, puk nikako nije mogao da shvati kako je tako, ludo, uopšte mogao i poći. u okolini pečuja još su ga stizali kumovi iz napuštenih sela, noseći za njim hlebove. poneka žena išla je za bratom po četrnaest dana hoda, pre nego što se vratila. gladan uveče i prozebao jutrom, kraj zapaljenih stogova, tek sad poče da uviđa šta je učinio. ostaviv svoja sela, ostavljao je i sve što mu beše razumljivo i vidljivo, da zađe u taj svet nerazumljiv i nedokučiv. seljaci, koje videše pri prolazu, na poljima, orali su jašući. jedino još ovce, sećahu ih na njihove ovce na domu i poneki konj, mrkov, na ponekog njihovog mrkova. inače, poverova se, najposle, u celom polku da ne idu na turke, kao pre, te im se zemlja kojoj su išli, učini, zbilja, tajanstvena i neznana. nastupila je tada duboka potištenost. ono što je ostalo kod kuće, poče, u sećanju njihovom, kao i u duši isakovičevoj, da se razliva i da nestaje kao dim. gledajući pred sobom sve više brda, ravnica barovita sa koje pođoše, dođe im kao san, sa svim svojim bunarima i oborima. kao i magle što su lebdele nisko, nad poljanama i nestajale iza njih, raskidaše se, u njihovim mislima, i slike njihovih žena i dece. kad se izmeni drveće, prvo na obronku vidika, pa zatim i u okolini, kad im se promeni i zemlja pod nogama i vazduh, koji je postajao zračan, hladan, oni se snuždiše sasvim. velike promene na nebesima dešavahu se pred njima. duž reke se produžiše guste šume, u kojima su lomili žbunje i rili po kišnici divlji veprovi. kopci kružahu nad njihovim glavama i ispraćahu ih do podnožja brda, na koja počeše da se, iznemogli, uspinju. kao i u duši isakovičevoj, i u njihovim dušama nastade praznina. kuće i kućišta zaboraviše, na ženu i decu više nisu mislili, a svoju muku i znoj osećahu sve jače. bi im mrsko da žive i mrsko da se sećaju svojih na domu. natrag, nisu verovali da će se ikad vratiti. mozgovi im zatupeše i ni lik svojih najmilijih više nisu umeli da sagledaju, u zatvorenim svojim očima, pod sklopljenim, zažarenim očnim kapcima, sa licem izmučenim od tih unutrašnjih bolova i patnja, više nego od hoda i zamora. neženjeni su im se smejali, a oni koji su i pre već učestvovali u ratovima, raspričaše se po tišini, u polku, otimajući, noću, usput, sve što im je do ruku došlo. posle odmora u varoši radkersburgu, isakovič poče da ih lomi vežbama, pri hodu. učio ih je da trče sa pištoljima u rukama i noževima u zubima. tako su pucali, jureći u gomili, u stabla drveća i udarali noževima po granju, urlajući pri tom, u glas, ime marije terezije, otegnuto i po taktu. čim bi se dohvatio sa njima neke uzvišice, zadržao bi ih i rasporedio da trče, pucajući, u dolinu, a čim bi stigao sa njima u dolinu, zadržao bi ih i rasporedio da trče, pucajući u breg, kuda bi se pred njima, brzo, iznosila zastava. kod mostova ih je delio u dva tabora i lično ih vodio jedne protiv drugih, tako da ih na mostu pomeša i zbrka, vrteći se besno na konju, među blještećim handžarima, u dimu od baruta, među njinim zbunjenim gomilama, što su urlale razdražene i krvoločne. pri logorovanju, mučio ih je kopanjem jaraka, kraj kojih moradoše ostati ležeći, dok su pod zemljom paljena burad puna baruta. iznemogli od tih vežbanja, oni su se neprekidno peli kroz šumovita brda. bilo je dana kad su pet puta na dan prelazili muru, koja je krivudala, gazeći vodu. behu kao izludeli od promena. hodali su brdom, u čijoj senci, dole, ostadoše oranice, sela, crkve, vinogradi koje su videli sa visine, kao tice, a ne kao ljudi. prolazili su ispod ogromnih stena što su im visile nad glavom. čisti i bezbrojni potoci žuborili su sa tih stena, i vazduh što je prodirao u grudi kao nož. porazboljevahu se mnogi. prenerazivši se kad videše varoši od kamena, čudne mostove, sprave čiju upotrebu nisu znali, čitava brda naslaganih kosa, koje behu prodane ruskim trgovcima. slušahu svirku za koju ne mogahu da nađu razloga, jer je dopirala iz zidova. na vrhu jedne kuće, jednog ponedeonika, na krovu, ugledaše, kao živog, jednog kovača od gvožđa, koji je gvozdenim rukama dizao čekić i udarao po nakovnju. neki se prekrstiše i zabezeknuše, dok su drugi, izvadivši lule iz zuba, pljuckali ogorčeno, duboko uvereni da je to neka prevara. behu se opili od vazduha. zemlja u kojoj su stanovali, široka, barovita, sa maglama i vrućim isparavanjem, sa nepreglednim šumom i talasanjem trske i vrbaka, sa njenim zemunicama i oborima u blatu, drvenim crkvicama, nestajala je sasvim iz njinog sećanja. ova nova zemlja, sva zelena i hladna, tamnih šuma, sa proplancima nad kojima je nebo treperilo kao duboko, providno jezero, bila je sa svih strana probijena vazduhom, i privremeno, sasvim istisla iz duše njihove onu drugu, vetrovitu. disahu, udisahu, pognute glave, vanredne planine, na kojima, u daljini, ugledaše sneg, ne verujući svojim očima. prljavi i bedni, prođoše kamenita seoska dvorišta, nadenuta senom, puna stoke i osetiše koliko je sirotinja njina sirotinja beskrajna i blatište, u kom su se naselili, bezmerno blatište. naslutiše ogromnu razliku između njine neprekidne patnje i veselja tuđeg, kad ih po selima dočekaše gozbe, pečeni jarići, udaranje u zvona crkvena i čitavi kotlovi vina. zemlja njina, kao iz sna, javljaše im se sve ređe u mislima sa svojim tromim, mutnim, ustajalim rekama, ostrvima zaraslim bunikom, zovom i turčinkom, sa jablanovima i kreketom žaba, kao podzemnim hujanjem. blatnim i groznim slikama sećanja, javiše im se oni koje ostaviše na domu i, prvi put, izrekoše neki da ne misle da se kući vrate. obilazeći sela, prodoše kraj ogromnih peći i livnica gvožđa, iz kojih su istrčavali radnici da ih vide, odeveni u kože, garavi i opaljeni, crni kao vragovi. veiiki požari topionica, koji su večerom osvetljavali čitava brda, obasjaše i njih, na noćištu, tako da su sanjali čudne, crvene zveri, zapaljene vode, goruće volove i bivole i pakao. obesni i razjareni pri polasku, postadoše snuždeni i ponizni kad su odmicali u tuđinu. nisu više imali snage da lome i krhaju i ne usuđivahu se više da diraju žene. zbijeni u gomilu, stajahu nasred sela, stidljivi. bratimili su se i sprijateljili sa svakim ko im je prišao, bojažljivo i snishodljivo. nikad pitomiji vojnici ne prođoše tuda. svaki dan, uz to, zamarahu ih vežbama po šumama i livadama. izgladneli, posle naglih ručkova i pijanki, izubijanih nogu, uđoše u varoš grac, požuteli, sasušeni, zakrvavljenih očiju i mutnog pogleda. zadiviše stanovnike svojim blještećim, naročito očišćenim oružjem, svojim strašnim, trčećim korakom i svojim uzvicima, u jedan glas. carici je poslat ulak, pri njihovom odlasku iz graca. umoran od vežbanja vojnika, isakovič je ušao sa njima u austriju, poboljevajući od grčeva u crevima. sve češće se zato skidao iz sedla. napuštao je oficire koji su, pevajući, jahali pred vojskom i sedao je u kola, što su ga kao lešinu vozila i tresla, za oblakom prašine, koju je za sobom dizao puk. vozeći se za pukom, kao neki ogromni meh, pun vina, vuk isakovič je propuštao kraj kola svet, kao neki san. ratujući godinama, on je bio davno navikao da se vozi u bitke, tako, u kolima, bez smisla i bez razloga, u nekom neizbežnom redu, po volji tuđoj, kraj zemalja tuđih. ma da nije imao nikoga i ničega svoga u tuđini, ipak je nailazio na tragove svojih vojnika, pa i na svoje. na gradove u kojima je već jednom bio, gde je dočekivao zoru, ili otpočinuo u večeri, u kojima je, i pre nekoliko godina, prolazio među zidinama i mesečinom obasjanim putevima, kao sen. poznavao je krijumčare i skeledžije i nailazio na zaboravljene ženetine svoje i svojih drugova, na uspomene svojih pijanki i nesreća. tako, dok je prolazio kroz sasvim drugi kraj, kroz sunčan dan, dremajući, iznemogao od bolova u stomaku, javljahu mu se, kao pričine, štale, boleštinama zaraženi redovi kuća, lelečući ranjenici i kišovite noći, u kojima je živeo nekad. nije više bio brižan, jer je bio presvisnuo od besa i očajanja. ne samo zato što su ga u pečuju onako vređali i mučili, već i zato što mu nisu dali za potpolkovnika, čemu se, ovako mator, svakako nadao i što mu beše, još u varadinu, obećano. osećao je da je raskid njegov sa porodicom potpun, kraj sveg razmišljanja i sećanja na nju. da mu je neko došapnuo da ženu i decu i nema više, on bi i to bio poverovao, u svojoj samoći, u tim kolima, u kojima je jedva mogao da se ispruži od klobuka, gajtana, kotlova i sedala. setivši se svojih, osetio je koliko pripada drugome, nekome što ga ovako šarenog i nadodoljenog vodi tamo amo, zajedno sa tom vojskom, kojoj je samo noge video, u oblaku prašine, kako idu, u korak. propuštajući, kraj kola, šumarke, doline i proplanke, tresući se u kolima, vuku isakoviču se najposle učini kao da svet stoji, ali da on prolazi vozeći se besciljno i bezumno. izdaleka, pred sobom, čuo je ritam trčećeg koraka, lupu oružja i glasno ponavljanje slogova, u jedan glas. marija, marija, terezija, terezija. topli mlaz vazduha zasipao ga je, pri prelasku puteva, a prijatna hladovina pri ulasku pod šumu. dole, na padinama i obroncima, videli su se zaseoci, a po bregovima zvonici crkava, u svetlosti, koju je vetar raznosio kao pljusak. ma da je tačno bio predvideo sve što će mu do bojišta trebati, ipak mu je počelo nedostajati i hrane i novaca, a ljudi mu se počeše razboljevati, od vode. zavideo je svojim oficirima koji su putovali bezbrižno, a još više svojim vojnicima koji nisu znali ni kud idu. bio je poverovao plaču i leleku, pri polasku, i slutio da će mu ovo biti poslednji odlazak i da će u ovom ratu umreti. naglo je menjao raspoloženje i ćud, tih dana. jahao je pred pukom sa oficirima, dimeći iz lule, da se iznenada baci u kola što su se truckala za pukom. nakrivljenim klobukom mrdao je veselo uz pesmu, da, posle, opet odjaše i ućuti, udarivši konja čizmom pod sapi. stenjući od bola u kolima, činilo mu se kao da već nekoliko dana pada neka kiša, kojoj nema kraja, u kojoj se slivaju sa njega ne samo žena i deca, već i bivši njegov život i sve što je video. videvši iz kola, nad visokim brdima, kako prolaze oblaci, učini mu se da se slivaju dole, kao i ogromni potoci kamenja sa vrhova, pod kojima su belila se čitava polja dubokog snega i velikih, tamnih senki stena. kroz jelovinu, on se peo za pukom, izgubiv posle uopšte iz vida zemlju i sela, dole. cvrčanje levči, paoca i glavčina uspavljivalo ga je kao i neprekidni šum, pod kolima, opalih grančica i igala, što su bile posule planinu, meke kao mahovina, tako da je točak zapadao čitav pedalj. u tišini, koju ni prolaz puka nije mogao da poremeti, vrhunci planina ostadoše nepomični i jasno vidni, tako da isakovič, ceo dan, ne skidaše sa njih oka. kao bezmerni talasi približavahu se sve više, sa zavejanim urvinama, rušeći se u doline, u velike, mračne osenčene padine, gde su se razlivale u jelove šume, pod kojima je kao voda, kad poplavi, širila se visoka trava, rastući preko panjeva, kamenja, potoka. naslutivši, ovoga puta, svoju smrt, vuk isakovič, kao obično svi debeli i zdravi ljudi, bio se ni za šta rastužio. kao od brega odvaljenom, došlo mu je da je ipak slabačak i oronuo, i, ležeći u kolima, što su ga lagano vozila za pukom, on se sve više podade žalosti što se sve to događa, tako, uludo. zagledan u gorostasne vrhove, pod kojima se senke modrile u snegu, on se vozio kroz topal, proletni dan i miris jelovih šuma, prošav, u sećanju, skoro kroz ceo svoj život. kraj sve užasne težine okolnih planina, među jelama čije su grane, izdaleka, jednako se pričinjavale kao raširena krila, sa dubokim strminama pod sobom, činilo mu se sve to vrlo lako i gotovo da polebdi u vazduhu. tako je, uobrazivši da je iznemogao, zadržavao kola i polegivao kraj puta, među stare panjeve, sunčajući svoj oboleo trbuh, posmatrajući satima, sa klobukom nabijenim na oči, mrave što su kraj njegove glave vrveli. ražalošćen, i u kolima, on je toliko se bio zaneo svojim mislima da mu se činilo, katkad, da vidi samog sebe kako leži na senu i kako ga voze. činjaše mu se da sedi sam sebi do nogu, pod visokim jelama, i vidi svoje ogromne čizme i utegnute butine, kao i razdrljene, kosmate grudi, čipke košulje i srebrne gajtane, kao i viseće, debele obraze i pljosnat nos. činilo mu se da gleda u svoje velike, podbule žućkaste oči, sa tačkicama kraj zenica i da vidi i crni svoj ogrtač kojim je bio zagrnut. činilo mu se kao da samog sebe razgovara. mladost mu se više ne samo nije javljala u pameti, nego i kad je želeo da je se seti, tamnila mu je u sećanju i nestajala, pred uvek istim slikama žene i dece. ni zlatno doba, što ga beše proživeo u turskim ratovima, nije htelo da mu se izređa u pamćenju, nego se jednako mešalo sa uspomenama na razna mesta u kojima je živeo sa ženom i u kojima mu se rodiše deca. a sve to bilo je tako besmisleno, ovako, izdaleka. kao neka senka pratili su ga ta žena, koja mu beše dosadila, i ta deca, što su bila njegova, ali uvek negde u daljini. vratio se on, ne vratio, osećaj da je raskinuo sa porodicom potpuno, znao je da će mu ostati na duši. i našto će mu sve to, kad nije imao ni toliko moći da im čini ono što on hoće, već je sa njima, i bez njih, morao da se vrti, po volji drugih, kao neki čekrk na vetru? nadodoljen i glavat, ovako, zar nije pripadao drugome, a ne toj ženi, ni toj deci što su za njim plakala. drugome, što je trebao samo da duhne, pa da on potrči bez obzira, preko brda i reka, na sve strane, ne pitajući ni koliko bola time sebi nanosi, ni kakav užas za sobom ostavlja, ni u kakvo ludilo pred sobom zalazi. živeći tim strašnim životom, po volji tuđoj, zar nije, kao raščerečen, ostavljao komade svoga bića, nataknute na razne kuće, u krajevima kud mu noga nikad više neće kročiti? zar se nije navikao da gleda tako, kao da je vidljivo nevidljivo, a nevidljivo vidljivo i da prođe tamo gde bi bio rado ostao, a da ostaje tamo otkuda bi bio rado pošao? ne samo posle smrti što neće više moći dolaziti tamo gde mu je bilo dobro i gde ga čekahu rado, nego već ni sada, za života, nije mogao da se vrati u mesta gde je proživeo po desetinu godina, pa je hteo i da ostane. osetio on, ne osetio, najnežnije buđenje proleća, pre dvadeset godina, kad je prebivao pod tvrđavom oseka, ili najtišu tišinu večeri, pod gradom varadinom, gde se beše naselio, niko ga za to nije pitao. ni tamo, ni onamo više ne vodi njegov put, nego na sasvim drugu stranu, po tuđoj volji. sa onom strašnom ranom što mu se protezala od grkljana do desnog ramena, zar nije uzalud, mesecima, ležao nepomičan, nad utokom dunava, lebdeći između života i smrti, u oku sa žutom svetlošću razlivene vode, peska i vrhova jablanova? kroz tri godine, kada je onuda prolazio, nisu mu se više sećali ni imena, a jedna vlahinja, koju je naročito voleo, i plaćao, nije ga poznala. ležeći pod jelama, u travi, uspavan retkim i hladnim vazduhom, sa velikim dolinama i tamnim šumama pod sobom, vuk isakovič se tako, iznemogao, mučio da se seti ma čega u svome životu što bi ga utešilo u tom čudnovatom zamoru i slutnji svoje smrti, što ga beše obuzela. dostižući teškim svojim kolima puk, sto se odmaraše po selima i kod mostova, ili oficire svoje, koji su tražili razonode u lovu i hajkama pasa, odlazeći noću na igranke koje su priređivane u njihovu čast, vuk isakovič je obično odabirao prenoćište na nekoj visoravni, propustivši vojsku u dolinu, tako da je puk noćio nedaleko pred njim, rasturen oko mnogih vatara u šumi, kraj kojih se, obasjani plamenom, ljudi u travi pričinjavahu kao zveri. tada obično nestade puta, u mraku što je sve više lebdeo prema vrhovima koji su još dugo bili osvetljeni. selo, u koje bi mogao sići, nazirao je uskoro, u dolini, samo kao zbrku kamena u nekom isušenom koritu potoka. sa gustom šumom što se spuštala na njega, predvođena pojedinim, ražbarušenim drvećem, koje je bacalo velike senke u travu, pri izlasku iz šume. nad selom se raširiše poljane, što su duže ostajale vidne, ispresecane redovima drveća i potoka. u tim poljanama, pred šumom, primetio je još po koju usamljenu kuću, kao panj, i po koje drvo što je izišlo na proplanak, krupno i teško, kao neki medved. zatim je opet nastajala gusta šuma, gore u planini, a za njom, kao ogromne kamenite zavese, stenje, vrhovi, vrletne zidine. nebo je nad njima dugo, skoro do ponoći, ostajalo svetlo, zasuto bledim, ali krupnim zvezdama, što su pred zoru postajale sitne, ali sjajne i ustreptale. zanoćivši kraj neke jele, obično najkrupnije, vuk isakovič je češće sedeo dugo, među svojim psima, gunđajući, dok je sve oko njega već davno spavalo. okrenut leđima vatri, grejao bi se budan, u proletnjoj noći, pokušavajući, već nekoliko dana, da izleči stomak glađu, vinom i rakijom, zaogrćući ga ovnujskim kožama, po savetu svoga sluge. po razabacanom senu ležali su mu ljudi, kraj konja koji su udarali, tupo, kopitom u zemlju, u snu. psi, okupljeni začuđeno i zadivljeno oko njega, jer je bdio, dahtali su od žeđi i gladi, vijajući se preko dana, čak na drugoj strani planine. umoran od truckanja kola i iznemogao od neprekidnog razmišljanja, o svom prošlom životu i ženi i deci, posmatrao je pažljivo, dremljiv, kako se na putu koji se video svega jedno parče, bele, kao puževi, kamenice, sve jednim istim pravcem, nedaleko jedna od druge. tako su se i koci nekog pletenog plota, ispovezivanog šibljikama, ređali sve dalje, istim pravcem, nedaleko jedan od drugoga. velika jedna jela, sa jednom malom kraj sebe, mračno mu se približavala kroz visoku travu, po kojoj se, ostajući na površini, širio neki hladan, nevidljivi vetar. u šumi, koja mu je, s desna, bila na nekoliko koračaji, bio je potpun mrak, ali i na njenoj površini on je video bezbrojne grančice, kao perje. iznad dubokih provalija tame, pogled mu se opet zaustavi u velikim naslagama snega što se spuštao po urvinama u belim potocima, punim kamenja, iznad kojih visovi više kao da nisu bili pred njim, već u snu. čist sjaj plavog neba ukočio mu je oči, tako da je ostajao dugo, nepomično, zagledan. tad, kao i njegovim ljudima, prvi put mu dođe misao i neka nejasna žudnja da se više ne vrati. uz skitnju smrti koju je osetio sada prvi put i koju na svojim odlascima u rat, do sada, nikad, nije osećao, pridruži mu se i ona neprestana dosada, koju je već dobro znao, što ga je pratila, uvek, do prvih bitaka. prebrojavajući, u pameti, bolesnike i obangavele konje, on je sa beskrajnim preziranjem mislio i na ostale, zdrave, i orne za dalji put i za bitke. miran i samopouzdan, ipak je prvim psovkama obasipao sebe u pameti, pa zatim druge. neprekidno vežbanje i stalni ratovi bili su učinili od njega takvog majstora odvođenja ljudi u rat, da je predviđao svaki, i najmanji, događaj koji će se desiti i mogao, unapred, da proriče i sitnice. ako mu se desilo da se prevario u ponekom durašnom, vlaškom konju, ili kakvoj teškoj, nemačkoj kobili, što imaju nedokučive bolesti i ćudi, nikad mu se nije desilo da pogreši u izboru kola, točkova, ili ljudi. nestašica hrane ni sad ga nije bunila, mada su sami imali da se hrane i oružaju, ali su mu bili dosadniji nego ikad. znao je da je glavno dovesti ih tamo, gde će prvi prevrnuti se pogođen, ali preziranje, pomešano sažaljenjem, pojavi mu se u duši gore, nego inače. ne vratiti se više i ne mučiti se više sa njima, izgledalo mu je, iznemoglom, kao nešto vanredno i nemoguće, što nikad neće dočekati. prestati jednom ispravljati te ogromne noge što nikako nisu htele, ni umele, da stupe u korak, prestati jednom udarati ih u leđa i trbuhe, da bi se uspravili kad uzmu pušku pred prsi. ne tući ih više. ne tući ih kad blesavo gledaju u bure baruta koje treba da potpale. ne tući ih više po licu, po glavi, po kolenima. i naročito ne vratiti se sa njima. ne videti onu dreku, plač, skakanje, kao poludelih, baba, lelek i zapevanje, kukanje za mrtvima. za vuka isakoviča, ceo onaj kraj otkuda su došli, u kom je ostavio porodicu, bio je postao otužan. sa zapovešću da uči ljude kopanju opsadnih jarkova, primao je i zapovesti da ih uči kako će isušiti baruštine, i koliko ih je učio pucanju iz pušaka u isti mah, čemu ih nikada nije mogao naučiti, toliko ih je učio i nabijanju zidova kraj baruština i vrbaka, gde su oni radije stanovali u granju i šiblju, pod drvećem, pa i po zemunicama i kolibama, gde su umirali čučeći. glup taj kraj, glup, voden, barovit, ravan, bio mu je dosadio i, da je mogao, najradije bi bio otišao, već davno, da se nikad ne vrati. naviknuvši se na vojni posao, ispekavši svoj zanat, on ga je i prezirao, a još više te ljude što su mu na domu ličili na cigane, kao i njihova naselja na čerge. i to ne na čerge po vlaškoj, koje je čestenjejši isakovič zadržao u pameti mirišući ih katkad, u sećanju, kao ruže, misleći na male cigančice, nego na čerge prostačke, bedne, fukarske, po turskoj, oko đubrenjaka. u ljutnji svojoj, sav taj kraj kojim ga je proveo otac i brat, trgujući, on bi bio najradije spalio ili prodao, zajedno sa onim svetom koji beše, baš on, lično, naselio oko varadina, a koji ga je obožavao. uostalom, i kad bi ga obuzelo sažaljenje, a sažaljenje ga je obuzimalo isto tako plaho, posle ljutnje, i onda bi želeo da sa njima ode nekud, dalje od onog života i od onog kraja. u očajnoj zbrci misli, mada mu beše zahvalan što mu čuva ženu i decu, sećao se tada brata, sveg sitnog, besom koji se oseća prema onom koji nije prisutan. sav njegov krpež, sitničarenje i trgovanje činjahu mu se tako smešni. u svađi, morao je, pred polazak, da se miri sa njim, ne dobivši svoj novac, ni talire svoje žene, slušajući pri tome, stalno, podsmeh bratovljev što se nosi mišlju da se odseli nekud, možda u rusiju. život, onaj na domu, za vuka isakoviča ne beše život, pravi život bio je za njega negde drugde, divan i značajan. kod kuće je bilo samo blatište i jad, večito to trgovanje tamo amo, guranje po prljavim mestima koja su aranđelu isakoviču izgledala vredna punih kesa, ljubaznih osmejaka i trgovačkih razgovora kojima ne beše kraja. vuk isakovič, da je mogao, ne bi sve to udostojio nijednog pogleda, još manje tursku, kuda su se neki selili natrag. tursku, koju je vuk isakovič mrzeo, ne zapaziv nikad njene popločane avlije, šedrvane, lepe mostove i ne mareći za njene minarete, divne, kao visoka, stoletna koplja. otići nekud i živeti bezbrižno, odvesti i njih da žive negde lako, prijatno, činilo se vuku isakoviču tako moguće. negde je moralo biti nešto svetlo, značajno, pa treba otići tamo. videći ih dole, u travi, mračne njine gomile, kako leže oko kola, osvetljene vatrom, njemu se činilo, naslonjenom na točak, da ih treba odvesti nekud dalje. zaboraviv za trenutak i gde je i kud idu, zagledan u visoke zidove stena, nad kojima se sjalo nebo sasvim bistro i sasvim bledoplavo, vuk isakovič se beše smirio, zajedno sa ljudima svoga slavonsko podunavskog polka. oni su spavali. kad mu uminuše boli u crevima, zadrema i on, milujući katkad svoje pse, koji mu se umiljavahu i podvlačahu pod ovnujske kože, što se behu ugrejale na njemu. pod jelama, iza kola, čuo je prežvakavanje teladi što su povedena od graca za njega i njegove oficire, a van šume bezbrojni zrik popaca. pokazati da se može ići do bavarske putem koji je predlagao on, a ne onim, koji je bio naredio graf serbeloni, đeneral konjice, bila je vuku isakoviču ipak glavna briga. zato je, u zoru, čim mu se bolovi u stomaku potpuno uspavaše, razbudio pre vremena, puk i užurbano nastavio putovanje do dunava. spustivši se u doline, voćnjake i plodne ravni gornje austrije, puk je išao vrlo rado, bolje hranjen, a naročito, zbog žurbe, manje vežban. dani su proticali neprestano u hodu, otegnutim, dvojnim redovima, a noću u hrkanju. u čast srba koji su prolazili, priređivane su po selima igranke, a kod bogatijih posednika balovi sa maskama. povrativši se malo od ćutanja i zlovolje, puk je opet počinjao da peva, naročito otkad poče da prolazi kroz varošice u kojima je bilo, u izobilju, dobrog vina. vratiše se mnogi bolesnici što se behu dali natovariti na kola. pošavši kod kremsminstera uz dunav koji im svima beše drag, puk je opet počeo da juri kao od srema do pečuja, vičući i lomeći na mnogim mestima plotove. no i ta druga oluja besova brzo se stišala, kad zađoše u bavarsku, osiromašenu i izgladnelu. vuk isakovič ih je opet vodio jašući pred njima, sa svojim lenjim, gojaznim slugom arkadijem, koji je bio poznat u celom puku kao pijanica i pevač, i sa oficirima što su svi dimili iz lula i pevali, dok je puk za njima brndao, podvikivao, upadao glasom u sto razlika, trudeći se da što više otegne i što dublje spusti, na kraju, dva glasa e... ej... e... ej... jedva izvlačeći noge iz lepljive slatine, puk se nekako dokoturao ceo, sa svim svojim kolima do engelštata, kraj dunava, gde je imao da se sastane sa većim masama austrijske vojske, koja se spremaše na rajnu, pa i sa svojim zemljacima, sa granica. stigavši u zoru, sa juga, pred varoš na drugoj strani dunava, puk zastade u baruštinama, da se izduva, pre no što bude prešao da se pokaže. no tek što beše svanulo, sa druge strane reke počeše da mu dovikuju napiti glasovi, da mlataraju neke ruke i da se čuju psovke i reči, inače nečuvene u tom svetu, dovikivane od milošte, bratski. to behu, tek probuđeni, u gaćama, ljudi potpolkovnika arsenija vuiča, koji sa svoja dva puka beše stigao glavninu. učini im se kao da su na domu i razveseliše se. graničari iz primorija, koje je dovodio oberkapetan ivan horvat, nisu bili još stigli. o njima se samo čulo da čine čuda i pokore, još negde u donjoj bavarskoj. dve nedelje logorovao je isakovič pod engelštatom, kraj pukova vuičevih što su bili gori od njegovih. posle dve nedelje odmora, zapovednici pukova pođoše svaki zasebno, ali po napred određenom putu, na rajnu. isakovič se beše rešio da ih sve propusti, pa da ih, na poslednjem komadu puta, prestigne. lomeći puk, koji beše opet razdražen, jer je išao poslednji, vežbama prelaska preko reke, uspeo je da vojnike pribere za onaj poslednji čas, za koji ih je brižljivo pripremao. za seču i pokolj. leđima u leđa, u obliku četiri ugla, pojedini delovi puka pucali su i nastupali kao omađijani njegovom vikom, sve kruće, sve tvrđe, sve užasnije. poslednja dva dana, zajmio je kod svojih komšija u logoru konjicu i puštao je na svoj puk, sa isukanim sabljama, pobesnelim konjima, tako da se zemlja tresla od kopita. batinom u ruci jahao je onamo, gde bi među vojnicima nastao metež i odstupanje. pošav najposle i on, prošao je kroz varoš ponosit, bez i jednog bolesnika i bez i jednih pokvarenih kola. izašav iz bavarske, koju su smatrali neprijateljskom zemljom, ušao je u virtemberg, sav u procvalom drveću, mirisnim šumama i brdima, tražeći zgodno mesto za zimovanje, gde bi stovario sve one kože, kabanice, ćebeta, što ih je puk vukao i prtio od kuće. proleće je bilo granulo svom snagom i toplo leto na pragu. noćivajući u travi, koja više nije bila mokra, mada je zorom uvek bilo divne, proletne magle nad rascvetanim livadama, puk je sada pešačio bez prekida, ceo dan, ručajući na trgovima u malim, strmim varošicama, a večerao već daleko, u nekom mračnom brđanskom selu, gde se kraj sveg zamora igralo na mesečini. bagremovi su mirisali i bube zujale svu noć. isakovič, slomivši ih sasvim, puštao im je sad, pred smrt, pomalo na volju. straže noću nisu više bile onako stroge, pa i kad bi zorom poneki izostao, prošao bi sa nekoliko batina. tek kada i veterane iz turskih ratova počeše seljaci donositi mrtve pijane, i kad i njegove sluge arkadija, jedne noći nesta, te ga nađoše tek treći dan, obučenog u bezbroj sukanja, isakovič se opet predomisli. spavao je danju, a maršovao noću, pri punom mesecu. dve nedelje provedene u engelštatu, kraj vuičevih logora, bile su dovoljne da ga i inače snevesele. čuo je da od njegovog potpolkovničkog čina nema ni govora, da su uopšte vrlo nezadovoljni sa njima i da je bilo reči u ratnom savetu čak i o raspodeli njihovoj, u redovne pukove. oklopnici, koji su svi nosili periku, primali su ih vrlo hladno, a jedan od njegovih oficira, kapetan antonovič, samo je sabljom uspeo da sačuva svoje mesto u jednoj gostionici, u koju su kirasiri doveli dve italijanske glumice, da načine teater. nacija njihova bila je u očima svih tih nakinđurenih, nadodoljenih, carskih vojnika zgodna za svaku šegu, i inače neizvesna, nepojamna, za koju se nije moralo verovati čak ni da postoji, pa ma koliko oni dokazivali da je privilegovana od ćesara. hrana koju im sad počeše deliti, bila je najgora od sve hrane koja se vojsci donosila. vuič je uzalud pretio tužbama u beču, jednog dana oduzeše mu sve konje, pa čak i kola sa barutom, kupljena novcem što su ga pukovi bili doneli sa granice. pri tome, dok se od njih zahtevalo da postavljaju straže oko celog logora, tako da je često više od polovine ljudi stajalo šiljbok, dan i noć, dotle ostali uopšte nisu morali da postavljaju straže, a išli su u grad slobodno. isaković je, škrgućući zubima, osećao kao i ostali, i sam, da je prevaren. imao je svoje mišljenje o toj vojsci, u koju su bili nagrnuli, a kojoj su oni, svi, što su došli iz onoga blata, bili šesta briga, zajedno sa njihovim molbama, kaluđerima, saborima i jadikovkama i slatkim pravoslavljem. isakovič je, osim toga, približavajući se, po četvrti put, bojištu, slutio da nikad bolje biti neće i da će ih ne samo podeliti među redovne pukove, nego da će ih podeliti i kod kuće, na domu, razdelivši ih spahijama i gradovima kao roblje, kao sluge, kao paore. neće im dati da ostanu vojnici, neće im dati ni da imaju svoje crkve, kao što im ne daju ni da svoj kraj nazivaju novom serbiom. zato je, iznenada, na poslednjem delu puta, i postao mekši prema svojim vojnicima. ne govoreći im ništa, on je gledao njin hod, njina lica, njinu gomilu kao prah što se digao putem, ali koji će se uskoro raspasti i rasuti. ćuteći danima, on ih je posmatrao, štedeo, znajući da ih uskoro neće biti, da će nestati, kao dim posle bitaka. izmučen i inače, svojim mislima i žalostima sad kada se našao među većim gomilama isto takvih ljudi, kao što su bili i oni koje je on u smrt vodio, vuk isakovič mislio je i žalostio se ne samo za svoje ljude, već i za vuičeve, pokupljene i birane iz posavlja, iz podravlja i sa pakre. praznina njegovog života, uzaludnost porodice, žene i dece, kuće i kućišta, povratka, svega toga što čine, rasla je otkada ih je gledao mnoge, tako daleko od njine zemlje, u tuđini, kroz koju su išli kao gluvi i mutavi, ne znajući kuda ih vode. oronuo od poniženja, pokleknuo od bolesti, sve je više slabio od žuči uzmućene i krvi što mu se prelivala u mozgu. govoreći sam sa sobom, mrdajući samo brcima, on nije jahao udobno i razdragan lepim prolećem, kao oni što su prolazili pre njega, zastajkujući pred svakom krčmom i procvalim voćnjacima i pred svakim zamkom sa gvozdenim kapijama i zidovima, obraslim bršljanom, plavim bagrenjem i trnovitim, sitnim ružama, nego kao neki sumanut bolesnik, izgubljen, žut, podnaduo, srdit, sa velikim trbuhom i opuštenom glavom. u zbrkanoj pameti neprestano je ponavljao pisma patrijarha šakabente, molbe koje je nekad nosio u dvor, svađe s bratom aranđelom i sve što je on sam, gorko i očajno, sebi rekao. ne primetivši voćke što su bile zarasle čitave bregove, sa kojih su kao mirisna kiša već počeli da padaju cvetići, ni svet koji beše zakrčio ulice i napunio prozore, diveći mu se, njegovom ogromnom, teškom konju, njegovim raspevanim oficirima, što su bili isukali sablje i nosili ih gole preko kolena, odeveni u čudnovato seljačko odelo, ali istog kroja i iste boje. no ako je sudbina htela da mu izmuči dušu, na ovom odlasku na vojnu, više nego ikad pre, slučaj je hteo da mu ponizi i telo, nekad osetljivo za svaki znak proleća i svaku zgodu naslade. vuk isakovič prolazio je kroz virtemberg, sa uspomenama o kojima nije govorio i koje su i stariji njegovi oficiri samo slutili. u kneževini virtemberg, u kojoj se znalo da lako može postati ratno poprište, širio se glas o prolasku vojske marije terezije. očekujući da dođu francuzi, o kojima se govorilo naročito medu ženskim svetom, mnogi potrčaše da vide i ove, za koje mišljahu da će uskoro bežati tučeni i osramoćeni. zato nijedan dan nije prošao, a da u čast vojsci, koja se prikupljala i išla prema rajni, ne prirede igranke, gde se pivo nemilice trošilo, ili večere, na gradskim trgovima pred crkvama, uz fenjere, gde se do nesvesti žvakalo. još prvog dana po prelasku granice, došao je isakoviču ulak, za zapovešću kneza virtemberškoga karla evgenija da ide neposredno za vuičem, jer će njegovo visočanstvo princ izići pred vojsku da vidi one srbe koji su tako verno služili pod njegovim ocem, pokojnim, slavnim karlom aleksandrom, carskim feldmaršalom, pobediocem kod temišvara, guvemerom serbie itd., itd. naročito je naglašeno da te srbe želi, još jednom, da vidi princeza mati, koja je po smrti svoga muža živela povučeno, kod svoga sina. već idućeg dana, za tim ulakom, dođe poruka i od potpolkovnika arsenija vuiča, koji je sa svoja dva puka bio odmakao, na dva dana hoda, pred isakovičem, da se ulogorio i da ga čeka, jer će princeza mati doći u društvu svog sina, da ih vidi. za puk su te vesti značile radost, jer je pogađao da će biti volova na ražnju, loja, piva i spavanja, bar dva dana. za vuka isakoviča značile su te vesti strahovitu zabunu, iznenadnu i čudnu. zanoćivši to veče, sasvim blizu neke reke, kraj koje su pešačili, sedeo je do duboko u noć, poguren, na jednom sedlu, posmatrajući svetlucanje vode. beše toliko iznenađen, kao da je bio neki ribar koji je, izvukavši mrežu tog dana, video da je puna riba što se praćakaju čudnovate, srebrne, crvene, zelene, neverovatne. tako je i njemu treperilo pred očima pri pomisli na iduće dane. kod kuće, on je imao sliku karla aleksandra virtemberškoga, u srebru, emalju i turmalinu, primljenu na dar, u vreme kad je bio na službi kod njega, u beogradskom gradu. pomisliv na tu dragocenu stvar, ona mu se javi jasno u sećanju, sa minijaturnim portretom, koji su držali jedan barokni herkul, sa budžom u ruci, i jedan mars, u ruci sa štitom, na kome je urlala glava meduze, dok je nad njima lebdela krilata pobeda, sa vanrednim ružičastim grudima, duvajući u fanfaru. barjaci sa polumesecom, doboši, buzdovani, sekire, konjski repovi ležahu pokorni pred uspijenim princom, obučenim u oklop, na glavi sa perikom. odmah za tom slikom počeše se ređati i druge, žive, u sećanju isakovičevom, iz doba kada je dunavski polk ratovao protiv turaka i bio smešten u beogradskom gradu. najmlađi u puku, bio je i najomiljeniji na dvoru prinčevom, i često na službi kod njega. ta služba, uostalom, nije bila laka. to je bila, često, lična služba uz princa, čak i po spavaćim odajama i po menjačnicama grka i jevreja, koji, svi zajedno, nisu mogli da mu najame, koliko mu je trebalo. služba često i pri kockarskim stolovima prinčevim, gde je trebalo znati martengala. ta služba nije bila laka, mada je pri svemu tome, i još mnogo čemu, vuk isakovič imao uglavnom samo da ćuti i da stoji mirno, da drži sveću. uspomene na sve to isakoviča, ovakvog kakav je bio sad, glomazan, i aljkav, nisu nimalo obeshrabrile, niti nadule. on se tog čoveka sećao kao nekog nakaradnog čudovišta, koje je imalo običaj da ga za vreme razgovora ščepa za neko dugme i da ga tako drži, dišući mu u usta. uspomene koje su vuka isakoviča, i ovakvog, prašnjave kose, otromboljenih usana i visećih čakšira, zbunile, i potresle, bile su uspomene na princezu majku, udovicu pokojnog karla aleksandra, koja je, u njegovo doba, bila mlada žena. sa potpeticama svilenim, visokim čitav pedalj, i grudima otkrivenim i ružičastim, kao u one pobede, na slici prinčevoj, koje se isakovič setio. prošlost je grozan, mutan bezdan. što u taj sumrak ode, ne postoji više i nije nikad ni postojalo. isakovič nije bio ljubavnik žene aleksandra virtemberškog. ona, u beogradskom gradu, uopšte, i nije imala ljubavnika. videvši ga lepo izraslog, i mladog, češće, pred vratima svoga muža, primetila je uskoro kako je zadivljeno, čežnjivo i uplašeno gleda. gleda, kao da je s neba sišla. dođe joj smešan i zato poče i ona da ga posmatra, kao što se posmatra, iz prikrajka, mače, kad mu se baci klupče konaca. mužu je rekla da ga smatra detetom, mada je isakovič izgledao, u vojničkom odelu, nepomičan, kao cepanica od čitavog hvata. zatim je počela da češće prolazi pred njim i da se osvrće za svojim suknjama, našavši uvek nešto, u njegovoj sobi, da sa njih brižljivo skida, pahuljicu, neku trunku, nešto drugima nevidljivo. stajala je često kod prozora, u njegovom prisustvu, iznad bedemova, i razlivenih voda, i gledala u nebesa večernja, kao anđeo. kutovima očiju videla ga je i tada, i posmatrala, govoreći svojim damama i pratnji ma šta, beznačajno. pokaza mu se uzvišena i netaknuta. mada je već imala odraslog sina, htela je da taj mladi divljak, iz tog čudnog naroda, pomisli da je ona kao devojka nevina i nedostižna. i uspela je. čim bi on ujutru došao na službu, ona bi, kao slučajno, prošla, bez perike, sa svojom ukovrdženom, kratkom kosom, crnom kao u đavolice, razgolićenih grudi, pogledavši ga, kroz lornjon, jednim okom, tako da bi on stao kao ukopan, da odmah zatim pobledi i razrogači oči, zagledan netremice u nju. kad bi bio pozvan da večera pri stolu prinčevom, ona ga ne bi ni primetila, ni oslovljavala, dok bi se on mučio da sakrije ruke, jer su mu podrhtavale. tako se, tajno, događalo nešto među njima, celo proleće, prve godine njenog boravka u beogradu. isakoviča je nekoliko žena, a osobito jedna francuskinja, u temišvaru, iz pozorišne trupe, posvetila u tajne svega onog što žene vole, pa je dobro znao šta bi valjalo i sada činiti, ali se beše uplašio. činilo mu se da je ona sasvim drukčija nego sve druge, uzvišena, divna, nadzemaljska. nijedan od njegovih drugova na to nije smeo ni da pomisli, mada i na dvoru, kao ljubavnici behu postali čuveni. video je njene visoke, svilene potpetice i čarape, izvezene zlatnim cvećem, njena pleća i njena zrela kolena čak, boje bresaka, kad joj je pomagao pri jahanju, ali je govorio sam sebi da sve to nije kao u drugih žena i da bi ona umrla, kad bi znala na šta on misli. i ostali srbi, koji su imali čast da katkad večeraju kod njenog stola, mislili su tako. kockajući se, svako veče skoro, pri njenom stolu, bio je srećan da može neprimetno dodirnuti prste njenih bačenih rukavica, ili da prevuče rukom po njenom ogrtaču. mada je, kao i ostali njegovi drugovi, morao da nauči da igra i igrao vrlo dobro, ona ga nikad nije odabrala i on je većinom morao da se klanja, uz umilne zvuke viola, kakvoj njenoj babi, koja ga je obožavala. posle tih večeri, i on i njegovi drugovi obično su priređivali pijanke do zore, urlajući uz gusle, van sebe od rečitosti i snage. bio se sasušio, tako, od ljubavi i želje, bolujući toliko da i drugi počeše to da primećuju. vršeći službu besprekorno, poznat po hrabrosti, imao je, po naročitoj molbi prinčevoj, da mu ukroti i obuči nekoliko vlaških konja. tako je vuk isakovič, najmlađi u puku, nadobudni sin najboljeg trgovca princa virtemberškoga, za nekoliko meseci preboleo ćutke sve. i samoću pod njenom ložnicom, slušajući njen hod, i probdivene noći, sedeći pred njenim vratima, videvši kako joj sluškinje iznose haljine i donose košulju, i zanosan miris trave i zemlje, iskopane kopitom, sutradan, pri jahanju sa princezom. tajna njina bivala je sve nesnosnija, jer ona poče da mu omogućuje da je vidi skoro celo vreme dok je na službi, a osobito noću i ujutru, kada je prolazila kraj njega, još vrela od sna i snažna od žudi, koju je nalazila neočekivano u svojim snovima. u njima je noću nastavljala svoj svakidanji život, mada je znala da je samo privremen, kao i u temišvaru. jednog dana, pavši skoro sa konja, ona se beše sva prislonila na njega, kada joj pritrča. tada prvi put usudi se, sav naježen, te je hotimice dodirnu. na mukama, pri tom nespretan i ponizan, isakovič je tako proživeo mal ne pola godine, kao u paklu, skoro i ne pogledavši drugu ženu, sem te visoke, vanredne, namirisane. uspaljen i izbezumljen, dočekao je kao glas s neba vest, u početku jeseni, da se priprema napad na turke i da će princeza putovati u temišvar. ne usudivši se da učini nijedan pokret rukom, da kaže nijednu reč, da bi joj priznao, bio je radostan da je se bar otarasi i da mu se već jednom skine s vrata taj jad, koji se svaki dan ponavljao. to mu je bila prva, prava ljubav, baš kad mu i otac zažele da ga oženi. užasnut ipak, pri pomisli da je možda nikad više neće videti, on je širio zenice toliko i gledao tako tužno u nju, da ona poče gubiti osećaj nadmoći, ne znajući ni sama šta da radi sa njim poslednjih dana. znajući da skoro odlazi, a viđajući ga svaki dan, njoj se sve više činjaše da je preterala i da je nešto malo ipak trebala dati. bila je uverena da je taj mladi oficir njenoga muža, koga je često zamišljala kao vođu razbojnika u planini, smrtno zaljubljen u nju. no prilike više nije bilo, mada joj sad beše već skoro žao. zato je jednog septembarskog dana, u podne, kada beše pošla mužu, koji je baš isplaćivao neke grke, vičući toliko da se čulo kroz dve dvorane, videvši isakoviča, zastala i vratila se da skine periku i rastrese kosu. zatim ponovo prođe, kraj brkatog oficira na hodniku, koji je pozdravi oborivši pušku ka zemlji. kada je zatvorila za sobom vrata, isakovič se trže. kod njegovog otvorenog prozora bio se nakupio roj mušica, a pod prozorom se zelenili bedemi. beskrajna travuljina pružala se prema severu i trska, duž vode, u kojoj se videlo nekoliko ubojnih šajki, sa velikim zelenim jedrima. u njinim senkama je zevao po jedan top. kao ogromna mokra platna visila su i oblačna nebesa, nad vodama toplim. igrajući se malim, zlatnim krstom, tako da je njegove poglede privukla, u ružičastu i tamnu dolinu svojih grudi, ona ga upita da li su njena putnička kola, sa mladim grafom patašičem, koji će je pratiti do temišvara, već stigla? zatim, prišavši mu bliže i zagledavši mu se, prvi put, duboko, u oči, ona ga upita da li će doći službom, u temišvar, gde je mnogo udobnije i prijatnije, ili u beč, gde će ona provesti zimu, ili u virtemberg, gde bi mu se zahvalila za vernu službu uz njenoga muža. smešeći se pri tome, iznenada, tako raskalašno da se njemu odsekoše noge. kao slučajno, ona se naže zatim nad prozorom, u provaliju bedema i jaraka. kao slučajno, ispade joj tada lančić iz ruku i ona tiho vrisnu. isakovič joj uslužno pritrča, izgubivši dah, i ona mu reče da se slobodno nagne nad njom, ne bi li primetio lančić u travi. oslušnula je pri tom da li ko ide. znala je da ih od muževljevog salona dele dve dvorane. pošto je prozor bio uzan, on se nemoćno i teško, kao neki oklopnik u gvožđu, pribi uz zid, da ne bi došao u dodir sa njenim telom. ona, međutim, sagnuta dole, zapovedi mu još jednom da se nagne, uhvativši ga za ruku, koja mu beše hladna kao u mrtvaca. obrnula je malo svoju glavu, dodirnuvši ga grudima, tako da oseti njegovu blizinu, uvidevši tek tada šta je imala i izgubila. vuk isakovič bio je u tom trenutku lep, svojim grozničavim očima, boje starog zlata, i svojim pomodrelim usnama, pod garavim, zmijskim, opuštenim brcima, koji su za nju bili nešto tako neobično. beše samrtnički pobledeo i nepomičniji nego ikad. tog dana, ona više i nije izlazila iz svojih odaja, jetka i suzna. predveče ču da su kola stigla i da će prekosutra putovati. probudivši se sutradan, u toplom jutru, pa videvši na avliji velika putnička kola, ona se skoro razbole od srdžbe. sad kad je morala da ide, nije joj se išlo i želela je da ostane bar samo toliko da može jedanput da provede sa njim nesmetano jedan sat. u raskalašnosti na koju beše navikla, ona oseti kako ludi i kako bi rado ostala i duže, pod tim jako plavim istočnim nebom, koje joj beše pre tako dosadno, kao i ti bedemi, blato i uvek iste ribe na stolu, uvek isti razgovori. isakovič beše tako drukčiji nego njen muž, pa i svi drugi njeni dotadanji ljubavnici, mrk, ćutljiv, smernije i ozbiljnije duše, ali i tela. mučeći se tako do podne svojim željama, pokuša usplahireno da ga uvrsti u svoju pratnju, ili u stražu, ili da ga premesti u temišvar, zmijski se prenemažući pred starim oficirima i mužem. najposle, pred podne, spusti ruke i predade se sudbini, plačući dirljivo, dok su je dame i sluškinje zalivale vodom, trljale, oblačile, pripremale za sutrašnji put, donoseći joj poruke od mladoga grafa patašiča, o kome se govorilo da je vrlo lep, a koji je učtivo pitao za naređenje kako ima da putuje, na konju, ili možda, praveći joj društvo, u kolima? najposle, u podne, setivši se onog što je juče bilo, izgubivši pamet, sva upaljena od čežnje, sujete i inata, ona ukloni prvo oficira pred vratima isakovičevim. zatim upade u sobu u kojoj je toga dana bilo mnogo ustajane prašine i u kojoj je isakovič pregledao jedno sedlo prinčevo, kupljeno od turaka. dok je on potavneo, neispavan, preneraženo ustao, ona mu naredi da otvori prozor, sa jednim bezobzirnim osmehom. prišavši mu sasvim blizu, ona se naže, kao i dan pre, nad bedeme i vodu, gledajući mu pri tom pravo u oči, koje behu mutne i upale. pitala ga je da li su vojnici našli njen lančić? dan je bio još topliji nego jučerašnji, vruć, zagušljiv, oblačan, na kišu. zapitavši ga da li sada vidi nešto dole, u travi, ona se približi sasvim. bila je obukla jahaće odelo, od lakih, mekih sukanja, tako da oseti, pri dodiru, njegova kolena i butine. nekoliko trenutaka, u tom položaju, previjena nad zagušljivo mirisnim i sparušenim poljanama i vodama, u kojima behu zrele biljke, ona se stisnu između tvrdog zida i njega. bila je potpuna tišina. naginjući se, kao bajagi, da vidi dole, u travi, izgubljeni nakit, ona se previjaše i najzad pokri lice rukama, osetivši kako se i on naže nad nju i kako drhti. pripijajući se sve više uz njega, oseti i ona kako je polako obuzima milje i da podrhtava. u glavi joj se vrtelo. i baš kad htede da se osvrne, bez duše, sa ustima poluotvorenim, izdišući, pa da mu nešto kaže, ona oseti, kako sve to što joj čula raspinje, raste u vis, kao nešto bestelesno i toliko krasno, da htede zadivljeno da otvori oči i pogleda šta je. teške glave od udisanja vazduha i trava, klonu polako, u nedoumici, stisnutih kolena, van sebe, u nesvesticu. eto to je prevrtao u svom mozgu vuk isakovič, nekoliko godina, sećajući se svega, po raznim mestima svog života, na razne načine, dok nije zaboravio. i tu ženu, eto, koje se sećao kao i onog grada nad dunavom, kao i drugova iz starog, podunavskog polka, kao i one jeseni, kao i mladosti, neizmernim i neprolaznim divljenjem, mada je skoro trideset godina ne beše video, trebao je da vidi sad, mada je nije tražio. čekala ga je u jednoj maloj varošici, kud se znalo da će vojska proći. iđaše joj u posetu, u toj neshvatljivo bliskoj tuđini, pomisliv više puta da se ukloni, zastajkujući i predosećajući i taj poslednji užas, koji nije mogao da obiđe. međutim je stizao puku ulak za ulakom, noseći pozdrave i pozive od princa i princeze matere, koji su im putovali u susret. ne bih vas bila poznala, govorila je najposle, dočekavši ih sjajno, princeza mati karla evgenija virtemberškog, vuku isakoviču, dok je on stajao pred njom, ukrućen, nadodoljen svojim plavim trakama, ogromnim, belim rukavicama što su mu dopirale do lakata, crvenim čakširama što su mu visile napred kao kese, natrag kao džak toliko ste se promenili i toliko ste ostareli. smešeći se zbunjeno, kao da se osećaše nešto kriv, vuk isakovič je bio tim nespretniji što je u ogledalu, pred kojim je stajala, video samoga sebe i što je, za njim, nepomično, slušala njene reči čitava grupa srba, oficira, koji su disali tako duboko da se to čulo, i da je njin dah osećao na vlasima, u potiljku. videvši u ogledalu, velikom kao kapija, zidove, kao mlekom oprane, pozlaćene. tavanicu, punu belih anđela i pastira, sa zadignutim i pridenutim suknjama, tako da im je za trenutak video ružičasta kolena. bakarne svetnjake, sa iskovanim lišćem i malim anđelčićima, pune bezbrojnih sveća. isakovič, uplašen, video je i nju, u ogledalu, leđima okrenut, pre nego što joj pogleda u lice. bila se obukla kao mlada devojka. imala je na glavi čitav plast kose, koji je bio povezan belom trakom i visio pozadi kao uvrnut konjski rep. obnažena ramena sijahu joj se, kao sasušene kosti na suncu, sa udubljenjima naborane kože, punim belog praška. leđa joj behu ukočena i utegnuta u oklop od svile, a struk tvrd i okrugao, kao stablo neke stare kruške, koje je još samo zato tu da bi se na njega mogle nataći svilene suknje, široke i razapete kao prazan šator, sav izvezen cvećem i grančicama, pod kojim nema ničeg. zagledanom u tu nakazu, njemu se i drugovi u ogledalu, nepomični pred jednim velikim, drvenim satom, čija se šetalica klatila tamo amo, žuta i sjajna kao sunce, učiniše kao dodole. pod svojim namazanim kosama, povezana vrata, širokih, novih kajiševa od zlatnog pletiva na ramenima i čvrsto stegnutim klobukom, na srcu. za trenutak beše izgubio svest, i nije znao gde je. pogledavši je zatim zapanjen i sa lica, vide da se sva obukla u ružičaste i bele čipke, sa dva reda ogromnih preveza na grudima i sa rukavima, koji su od lakta i sami bili čitave suknje. u kosi je imala veliku perušku, pričvršćenu biserima, a pod bradicom široki, plavi šeput. pod levim ramenom beše natakla kitu cveća. vrat joj je bio sav naboran, a na levoj strani razgolićenih grudi, videla joj se duga, modra, tanka, krivudava žila. vrlo velike dojke smetahu joj, pa ih je bila podavila i utegla, zajedno sa celim grudnim košem, tako da su dobile, iako plitak, ali još dopadljiv oblik. mahala je neprestano lepezom po kojoj behu išarane tičice i jaganjci, a u čijem je dršku bio učvršćen mali sat. prsti su joj bili čvornovati, a ruka izukrštana debelim žilama. razrogačenim očima gledao je vuk isakovič sve to, pogledom uprtim u njeno ostarelo lice sa zboranim podvaljkom i visećom kožom pod ušima, bradicom koja beše vrlo mala i jabučicama crvenim koje su se videle pod belim praškom, rasutim po celom licu, punom crnih, nameštenih mladeža. nos joj je bio sastavljen od tri okrugla komada, vrha i odebljalih nozdrva, a obrve od dve crte krive i opake, ofarbane. u njenim velikim očima, jedino, ostade još pritajene, tamne lepote, ali su i one bile upale u jame od kožica, kesica, bora, belih krpica i svakojake nečistoće. gledajući ga sa podsmehom i ona beše začuđena njegovim krivim stavom, otromboljenim ustima i brcima i pogledom umornim, a naročito joj smetaše što se neprestano premeštao s noge na nogu. i njoj se, kao i drugima, učini kao neko odeveno bure, šuplje i prazno. ma da je želela da bude ljubazna, bila je podrugljiva i prezriva, prinoseći ruku pod nos svim tim vojnicima, od kojih je znala lično samo isakoviča, najstarijeg iz dunavskog polka, koji je služio njenom pokojnom mužu u beogradskom gradu. dok su joj ostali prilazili, ona je još nekoliko puta pogledala njega, nasmešena, sa jednim kiselim izrazom zadovoljstva i čuđenja. nekoliko puta još, ona ga pažljivo odmeri očima, od glave do pete, dok je on privodio i predstavljao oficire, zbunjen, sa jednim užasnim osećanjem praznine u sebi, slušajući njen glas i tih smeh, sav ohlađen, leden do kolena, a sa krupnim grašcima znoja na čelu. obrativši se, međutim, svome sinu, princu karlu evgeniju, koji stajaše zadivljen iza nje, pred svitom dama, dvorjana i kirasira, i sam pod belom napudrovanom perikom, povezanom crnim šeputom, sav u čipkama, sa ratničkim oklopom, princeza mati reče glasno, tako da su svi mogli da je čuju. pogledajte ovu gospodu. verni su i časni ljudi. služili su pod zapovedništvom moga pokojnog muža, i kao što oni vazda behu odani i privrženi njemu, tako im je i on darivao uvek svoju ljubav i uvažavao ih. princ, igrajući se, levom rukom, lancem od sata, zagledajući minijature, amorčiće, mitološke boginje i cvetove, podiže, desnom, krilo svog kaputa, osetivši da ga je majka dovela u nezgodan položaj i da bi trebao nešto da kaže. vide kako svi gledaju u njega i ne mogaše da izusti ni reči. srećom princeza mati prekinula je svoj govor samo za trenut, da odmah zatim nastavi, zagledana, tronuto, u srbe. ovaj dan računam medu najsretnije dane svog života, jer mi se dade da još jednom vidim one koji su bili uvek i u svim prilikama naklonjeni nama i verni. zatim je počela da suzi. nije mogla da se uzdrži od plača, misleći na ono doba što ga je provela u serbii, kraj svog muža. navikli da se u svemu upravljaju prema komandantu, njegovi oficiri posmatrali su isakoviča i sad, tim pre, što se nešto šaputalo u puku o njegovom poznanstvu. oni nisu bili nimalo u prijatnijem položaju od njega, iskićeni, iščetkani, namazani, utegnuti u nove kajiševe, tako da su cvrčali pri svakom koraku i pokretu. pod sjajem stotinu i stotinu sveća, njima se činilo da ne mogu sakriti trag svih dosadašnjih kiša na sebi, noći prospavanih po selima i pod kolima, nekoliko nedelja barusavosti, nečistoće, i nehata. nesigurni po uglačanom patosu, bili su plašljivi pod polugolišavim kipovima, postavljenim baš po uglovima, kuda su oni mislili da se sklone. učtivi dvorjani, sa mirisavim, začešljanim glavama, svilenim cevanicama, dugim kaputima od velura i tankim kao prut mačevima, koji su im predlagali kockanje, behu im isto tako čudnovati, kao i dvorske dame, koje su ih pitale kako provode noći pod vedrim nebom. dame sa čitavim žbunjem kose, cveća i perja na glavi, prefarbana lica, razgolićenih grudi i širokih sukanja, zbog kojih su oni, obilazeći ih, morali da se čuvaju da ne obore gveridone, sa vazama od alabastra. utegnutima i oznojenima, nespretnima kao i njinom starešini, veče im je prolazilo teško i mučno. držeći se na okupu, sve jedan do drugoga, oni su se klanjali, smešili, objašnjavali zajapureno i uslužno, gotovi da pobegnu. mnoga prijateljstva, pobratimstva, koja se behu u puku sklopila, očvrsnula su to veče, na opštim mukama. objašnjavajući reči mladoga princa, dvorjani pokušaše, po naredbi, da im rastumače poseban, nezgodan položaj virtemberga, u celom tom ratnom zamešateljstvu, oko prestola njinoga cesara, koji je uz to još i žena, i da ih oduševe za boj, veličajući prijateljstvo virtemberga i srba, zaliveno krvlju i značajno iz više razloga. naročito zato što će proneti slavu srba širom sveta i što je takva volja božja. spremajući se da se kockaju isakovičevi oficiri, međutim, nisu bili ni najmanje razdragani svim tim slavopojkama. kapetan antonovič, najbogatiji među njima, koji je znao karte u prste, pričao im je unapred kako će se varati pri kartanju i opomenuo ih da se čuvaju osobito žena, koje će im sesti uz koleno. i tako je mnoga lepotica, željna sasvim nečeg drugog od njih, uzalud sedala ljubazno u njihovo društvo, krijući svoj smeh iza lepeze, a trepćući očima, jer su je oni primali kao od bede, stiskajući grčevito jednom rukom karte, drugom svoje kese, dovikujući pri tome jedno drugome, srpski, dosetke na račun ostalih, spokojni što ih niko razumeti ne može i što ih niko nadmudriti neće. što se pak veza virtemberga i srba tiče, o tome su imali svoje dobro mišljenje, psujući kroz zube i virtemberg i sve u virtembergu. pa ipak su zaslepeli i obnevideli od vampirskih plamenova sveća, u srebrnim svetnjacima, od svetlucanja ogledala, crnih, lakovanih stočića, rezbarija, mramornih ognjišta i svilom prevučenih banketa, tako da zaželeše sami da gube, polaskani i poneti sred toga sjaja i mirisnog tiskanja razgolićenih žena, željni da se istaknu, da se pokažu vrlo bogati, dobroćudni, i ljubazni, najbolji, vrlo važni. natičući se, počeše jagmiti za kartama lepših dama, zasuti pudrom i mirisom, žvaćući šećerleme i trpajući u čakšire maramice i vlasi lepotica, dobivene pod stolom za uspomenu. uzalud im je kapetan antonovič dovikivao deleći karte i kupeći zlatnike, oni su se bili najposle otkravili i raspoložili, gurajući stočiće i ljuljajući se po foteljama, tako da su prštale kao orasi. kada se posle raskriliše vrata i kad ugledaše veče u vrtu, što je prilazilo stepenicama terase, svojim dugim senkama, ošišanim drvoredima, zelenih grana i dugih praznih putanja, na kraju sa nekim belim stubovima, oni se rashladiše vetrom koji se jedva osećao, prijatan i lak, i nebom što beše celo jedne boje, blage i vodnjikave. lomni kao ono staklo velikih otvorenih vrata, što im je bilo na domaku stola, tanko, trošno, gotovo da pukne i da se rasprsne, pod iznenadnim pritiskom laktova, štapova, mačeva i nameštaja, ne pomisliše, nijedan, da su već blizu smrti i da ih kroz koji dan možda već neće biti, kao ni tih šarenih ukrasa što su bili, njima u čast, izvešani po dvorani, načinjeni od pozlaćenog papira, cveća i stakleta. nijedan jedini od njih ne pomisli da ne ostavlja za sobom ništa, večnog, mirnog i lepog, kao to veče nad vrtom, puno neizmernog broja života, koji su se stišali, da se u zoru ponovo probude, nego samo kožu dlakavu i jednu smradnu lešinu, kao i ti hrtovi pred njima, a tamo, kod kuće, u blatu i bedi, neke srodnike koji će ih neko vreme spominjati. kad ih isakovič opomenu da se praštaju, oni su srdito želeli da ostanu. neko vreme, u blesku ogledala, njima se učini kao da sede na nebesima, među zvezdama, na sjajnim mlečnim putevima, njihajući se lako. na svom putu ludom, posle prašine što im je punila grlo, nos i usta i ostajala u brazdama njihovih lica, posle neprekidnog prelaska preko brda i reka, kroz bare i plotove, zaseoke i voćnjake, dvorišta i guvna, njima se učini sad da su u nekom drugom svetu, gde se povijen u svilu sedi, nepomičan, stolećima, pa samo gleda večeri i vrtove, divne česme i vanredne lepotice, zanosne, mirisne, među zidovima i stvarima od ružičastog drveta, tuja, svile i kamenja, tako da je za večernje nebo, za najlepše nakite, za božanski zaokrugljene grudi, za tišinu, zaborav, dovoljno samo ispružiti ruku, među tim mesečinom obasjanim ogledalima. gubeći pri kocki, opkoljeni damama, oholi jer im se ukazuje svaka pažnja, oni zaboraviše za trenut sav svoj put i sve svoje tegobe. kao da nisu ušli u taj svet samo na nekoliko časova, možda pred smrt, nego kao da sve to pripada njima, a svi drugi da se tu zatekoše samo slučajno, oni su bili sretni. očarali su pratnju karla evgenija, rasipanjem novca, lepotom i veselošću, posle prvog natezanja i nabusitosti pri sedanju za stolove. neki od virtemberških kirasira počeše igrati sa lažnim kartama, a neke dame počeše ih nagovarati da iziđu u vrt. pred rastanak, raspoloženje beše vanredno i princeza mati bila je zadovoljna svojim štićenicima. pa ipak, kraj sveg bučnog razgovora i raskalašnih došaptavanja, kockajući se, smejući se, oni su, skoro svi, tražili pogledom isakoviča i pratili ga svud, kuda se po dvorani kretao, gazeći pažljivo za ogromnim šeputima i prevezima princeze matere. znali su da su čuveni sa svoje muške snage i bili su oholi što i tu slavu pronose po nemačkoj carevini. znali su da je isakovič bio ljubimac, kao i ceo dunavski polk, na dvoru aleksandra virtemberškog, pa su sad čekali, kao na neko čudo, da vide. je li ostao kod princeze nezaboravan? bilo im je žao da se u tim nadama prevare. srditi što moraju da napuštaju lepo društvo, oni su, i kivni i zadovoljni, gledali kako ga se princeza kloni i kako i on biva sve teži i tiši, sve umorniji. u stvari, vuk isakovič klonio se i sam princeze matere, mada ga ni ona nije tražila. klonio se da joj ne mora gledati u lice i da joj ne mora stati blizu. razlika između one koje se sećao i ove sad, beše tako užasna, da je celo veče išao po dvorani razrogačenih očiju i kao bezuman, očajan što je i ovo morao da preturi preko glave, želeći neprestano da se sve to, što pre, svrši. zato je, pri polasku, stajao pred njom prilično nehatno. princeza mati iznenada izjavi da bi želela da vidi njin logor i vuk isakovič obeća joj da će sutra, ujutru, sve biti uređeno i spremno, pa neka dođe. ona mu, još jednom, umornim osmehom, u kome beše mnogo pakosti, reče da će mu poslati nekoliko ovnova i goveda i nekoliko buradi piva za vojnike, a za oficire piletine, vina i zelja, pružajući mu još jednom, pod nos, na poljubac, svoju žilavu ruku. tako je eto isakovič pošao na poslednji deo puta, do male varošice štukštata, na rajni, gde su ga već čekali u logoru đenerala feldmaršallajtnanta johana leopolda berenklau, zapovednika celokupne prethodnice. na drugoj strani reke bile su predstraže francuza, koje su i prekodan, ali naročito noću, polako, neprekidno pucale. mase austrijske vojske okupljale su se, celo proleće god. 1744. na rajni, polako i pipajući kao puževi, kroz neprijateljsku bavarsku i gornju falačku, kroz nerešljivi virtemberg, kroz baden i hesen, da udare na francusku, ne zaboravljajući da im je u leđima ostala strašna i gvozdena pruska. vojvoda bečkog dvora, karlo lotarinški, niti je žurio niti je hteo da vodi te mase. on ih je terao kao velika stada, tamo amo, rešen da primi svaku zalutalu ovcu i da pokaže ljubazno lice svakome ko god se miri, pa ma to bilo i obično selo, ili neka varoš. mada je sa one strane rajne bio njegov zavičaj, zemlja njegove porodice, on se bio toliko navikao da misli austrijski, da je vrlo slabo osećao nostalgiju za lovištima, dvorcima, pa i prestolom svojih predaka. bio je zadovoljan ženidbom svoga brata franje sa marijom terezijom i predviđao, kao izvesno, da će mu brat poneti i carsku krunu. želeo je zato da francuze ostavi nekako englezima, pa nek se tuku, a bavarce sa njinim kontracarem, saksonce, i sve ostale, prezirao je duboko, još od prošlih ratova. iskreno se bojao samo prusa, koji su ga nekoliko puta tukli, mada je sebe smatrao boljim vojskovođom od fridriha, samo nesretnijim, finijim, sa komplikovanijim zadacima, i ogromnim rastojanjima bojišta, od rajne do šleske, koja je imao da zaseje kostima tako raznorodnih, neukih, glupih vojnika, što ga je ne zbog vojnika, već zbog rastojanja činilo melanholičnim. zamarajući se, tako, putovanjima, po rđavim putevima, od logora na rajni do beča i natrag, bio je uvek zadovoljan kad se odmarao u svom talijanskom baletu, ili francuskoj komediji, sklapajući na putu poznanstva i prijateljstva, mireći i zavađajući male dvorove, prinčeve, zemlje i gradove, pismima, darovima, pretnjama i pokretima vojske, ni najmanje ozbiljno. imao je pri tome utisak da nikakve razlike nema između njegovih dama i tih dvorova i naroda, okolo u svetu. kad bi se neki novi saveznik nudio, on bi govorio svojoj pratnji da je započeo ljubavnu igru sa kneževinom tom i tom i da se ona već fraka, da bi mu se bolje svidela. kad bi, pri večeri, pre kockanja, govorio, na primer, o pregovorima sa saksonskom, spomenuo bi to prosto tako da se saksonska već porađa, a kad bi mu đenerali ukazali na nezgodan položaj na desnom krilu, sa mogućim iznenađenjima u vestfalu, priznao bi da će imati teškoća i da će, na žalost, morati da nevinost izgubi i nasau. katkad samo, sagledavši, iznenada, iz kola, porobljenu, bednu, osiromašenu bavarsku, sela, sirotinju, bolesti, njemu bi na svetu postalo neizrecivo dosadno. posmatrajući tako države, kao i svoje igračice i tvrdoglave glumice, gledao je da izvuče proleće, ne zalazeći dublje u rat, naročito otkada ga njegov krug, iz versalja, izveštavaše da pruska uspeva na francuskom dvoru, da se savez sprema i da godina neće proći bez napada pruske. iz beča međutim zapovedali su mu sve nestrpljivije da napada i on pri kraju proleća popusti, spreman da vidi bojišta i mrtvace, zapaljene ulice, ubijene žene, kiše, šume, brda, livade, kao i njegovi vojnici, ali sve kao u svom pozorištu, ne dotičući se čistim rukama tih stvari, i čuvajući ton veselosti i uviđavnosti prema dvoru, boječi se jednako da mu u posao ne umešaju zamenika, grubog i praskavog grafa baćanija, koji je bio žedan krvi i slave. kad je dakle morao da otpočne, kako reče, da igra farao sa francuskim kraljem, pa da ide preko rajne, što mu se činjaše glupo, uzaludno draženje francuza, karlo lotarinški, usred balova i večera koje beše priredio, pred polazak, izmisli u svom pozorištu jednu igru u kojoj, ustvari, ni on, ni vojska neće učestvovati, nego samo jedna gomila ludaka i nesretnika, koji i nisu ni za što drugo tu. krećući svoje vojske lagano, zamišljao je da isturi pred sobom prethodnicu, na pozornicu, u bregove, polja i oblake, pa nek se bije kako zna, dok on to bude posmatrao sa visova s druge strane reke, čuvajući sebe za onog drugog, onog pravog protivnika, koji mu je zagorčao život i koji ga je čekao u daljini, u šleskoj. tako se ulogori, u retkim šumama, na desnoj obali rajne, ispod majnca i vormsa, vojska đenerala feldmaršallajtnanta barona johana leopolda berenklau, strašnoga pobedioca bavarske, koga karlo lotarinški odabra, naročito, za izvršenje upada. spremna da udari, ta vojska je bila sastavljena iz hrvatskih, mađarskih i srpskih konjičkih pukova i birane graničarske pešadije, pandura i hajduka, kojima beše dodeljen u rezervi, da čeka na iznimne slučajeve, i puk razbojnika, svojina barona trenka, sakupljen u slavonskim šumama. karlo lotarinški odredio je te pukove, jer je morao, a nije mario tu slavonsku vojsku. rđavo odevena, smrdela je pre svega, a osim toga njom je bilo nemoguće zapovedati. kretala se po nekim svojim pravilima, koja nikako nije mogao da utvrdi, stizala je kad ranije, kad docnije nego što je računao i činila mu je, uopšte, nepredviđenih teškoća. jurišala je gde to nije hteo, a bežala je gde se tome nije nadao. i niti je pucala kako treba, niti se povlačila kako treba. razboljevala se sva, opijala sva, a pljačkala gde god je stigla. osim toga, ginula je tako strašno, da nikada nije mogao da je upotrebljava u svezi, jer su mu sa njom propadali i zarobljavani najizučeniji i najskuplji pukovi. ali ako tu vojsku nije mario karlo lotarinški, voleo je baron berenklau, koji je sa njom upropastio bavarsku, pokorivši zemlju suparnika marije terezije, te postao ljubimac ćesarke. i on se, sred gomile tih strahovito brkatih, divljih, i masnih, kosmatih vojnika, gadio svog zanata, i on je gubio strpljenje zbog tuča, pijanki i čestih bolesti u toj vojsci, ali je sve to praštao, jer su mu bili prijatniji od svih drugih. za njih nije trebao da se brine. ni za njinu hranu, ni za njinu obuću. spavali su mu u blatu, gazili su mu reke, a pešačili dok ne padnu. niti su znali zašto ratuju, niti su ga pitali o tome, niti je morao što da im objašnjava. njemu ne samo da nisu činili se neposlušni, kao karlu lotarinškom, već naprotiv, polazeći sa njima, imao je uvek utisak da ide u lov, sa psima što ga gledaju ponizno i verno, koje može da napujda da razgrizu sve što mu prepreči put. okrutan i nemilosrdan prema njima zverski, bio je to zato što je hteo da mu izvršuju čuda, a ne zato što su oni to bili zaslužili. znajući svega nekoliko reči njinog jezika, on im je kao neka uhoda upoznao dušu. dražio ih je i mučio, ne samo vojnike, već i oficire, da bi se posle plahovito sa njima mirio. izmučene, vodio ih je na najstrašnija mesta bitaka i trpeo, posle boja, svu njinu dreku i pijanku. ne samo da mu nisu činili nepredvidene teškoće, već naprotiv, oni su bili jedini od kojih je tačno znao šta može očekivati. stizali su kud je hteo i ginuli koliko je predviđao. njemu ne samo da nisu bili pljačkaši, neobuzdani i razbludni, već naprotiv, činjahu mu se stidljivi i smerni, ozbiljni i skoro tužni. nespretni, mada behu većinom stasiti, oni nisu bili trupa kojom se pokazivao na paradama. muku je mučio sa njima i na pregledima, pa ipak ih je svaki put ponova iskao. jer ono što je najviše cenio, kao i svi oficiri koji su služili pod njim, kao i isakovič, to beše ono poslednje. oni su se tukli grozno. oni su klali. hvatali za grudi, obarali i klali, zadirući rukom u grkljane, cepajući kože i meso kao krpe, prebijajući puškom rebra, ruke i kolena, razbijajući temena kao tikve. zato je berenklau, i samo zato, odgovarao oholo na dvoru, kad bi mu neko podrugljivo rekao. vaši panduri da, moji panduri. na zbabanom licu feldmaršallajtnanta barona berenklau, kao u starog popa, bilo je večito bledilo. to lice se nije nikada smešilo, na njemu je bio ostao trag svega što je svojim očima video, idući ne iza tih slovenskih vojnika, već sa njima u prvom redu, sa mačem u ruci. oni su ga u ratu načinili čuvenim, klanjem i pokorom, i on je i posle ostao pri tome. voleo je rat izbliza, a rat izbliza prijao mu je samo među njima. iskreno i neiskreno, kad kako, beše ljubazan prema njima, i pri povlačenju i na maršu, jašući ćutljiv. proslavljen na dvoru, mesecima bez muzike, salona i svoje postelje, nije mogao više da zamisli rat drukčije nego tako, sa bezbrojnim ubistvima, grozotama i patnjama koje je gledao oči u oči. izgubivši strah, počeo je da misli da mora pobediti gde god se pojavi, pa nije više mnogo mario za ratna veća, uputstva glavnog zapovednika i pisma sa dvora. dovoljno je bilo da naiđu kiše, ili oluje, ili mračne noći, pa da kreće. noć je za njega postala obično vreme bitaka i on je polazio u nju, bez mnogo prethodnih vojničkih pokreta, u potpunom ćutanju, sa zapovešću da se kolje i ne daje pardona. sama koža i kost, od nespavanja i nejela, sušio se sve više, tako da su mu obrazi bili upali, jabučice koštunjave ispale, a oči sevale kao u pustinjaka. celo mu se lice bilo u ratovima izdužilo, pod ogromnim čelom, izbrazdanim borama, i pod očnim kostima, koje su kao nadstrešnice bile dignute nad velikim, ledenim očima. usta su mu, u naslagama zborane kože, bila, kao i zubi, tako neravna, kao neko testere što škripi. promukao uvek, vikao je ipak jasno i glasno i vojnici, koji su ga zvali stara baba, bojali su ga se kao neke veštice. imao je grozne ruke, od samih kostiju, kojima ih je hvatao, a oblačio se skoro isključivo u crnu svilu i zlatom izvezen somot, navikavši se, preterujući, da se pojavljuje svud u teškim, jahaćim čizmama i u oklopu. taj čovek dakle čekao ih je, razmestivši pukove vuičeve, horvatove, vencelove, po retkim šumama, iznad štukštata, gde ih je pregledao, vežbao i mučio, šaljući svake noći uhode, preko, na drugu obalu, a naročito u majnc. isakovič ne samo da nije prestigao, na poslednjem delu puta, ostale, nego je čak zadocnio tri dana. o njemu je berenklau imao odličnih vesti i iz engelštata, i iz graca, i iz pečuja, od komesara, koji je o dunavskom polku napisao, oštrim i cifrastim slovima, dug, vrlo dug izveštaj, sa svima podacima. o oficirima, ljudima, naoružanju, rezervama, spomenuvši osobito pitanje pravoslavlja, tih šizmatika i njinu vernost i odanost carici, sa mogućim zamršajima u svemu tome. đak jezuita, sa vrlo prezrivim mišljenjem o šizmatičkom sveštenstvu, koje je imao u vojsci, baron berenklau pročitao je sav taj izveštaj olako. mislio je da se ta pitanja rešavaju posle, a ovde, naprotiv, smatrao je da im treba dati još kojeg kaluđera. neka im se nađe posle bitaka i na zimovanju, gde su mnogi umirali, tim pre što je uočio kod tog naroda duboku potrebu da mnogo peva bogu i zapeva nad mrtvima, provodeći čitave noći, posle bojeva, u logoru, u jadikovanju, i pijančenju, uz vatre. inače, isakovič, cenjen u vojsci, dovodio mu je trista biranih vojnika, koje je hteo da upotrebi naročito pri opsadama, i berenklau nije mislio da mu uskrati čin potpolkovnika, ako ne pogine. plan za napad, koji je karlo lotarinški smatrao za svoj, imao je berenklau gotov. hteo je sa jednim nemogućim upadom s boka, uzevši majnc, da duž rajne, uzme vorms i špajer, i for sen lui, i štrasburg, pa da odatle udari duboko u lotaringiju, kuda bi karlo lotarinški, sa masom vojske, mogao lagano da nastupa za njim. stigavši, najposle, isakovič zanoći sa pukom, prvu noć, u jednoj šumi, iz koje se videla varošica štukštat i rajna, sa jednim rukavcem, koji je berenklau odabrao za mesto gde će prvo da se udari. a iza njih, u daljini, brda. puk odahnu dušom i popada da se ispava, posle tolikih dana neprestanog hoda, u toploj, letnjoj noći, punoj zvezda. beše mu kao da je stigao doma. ista ravan, ista reka, iste baruštine, pesak, vrbaci, a iza njih plava brda. iz trščaka izletahu rode, a žabe kreketahu i hujahu svu noć. no tek što poče da sviće, projaha kraj njih berenklau, kao veštac, i dade zapovest da ih bude i odvedu iza šume, pod neke brežuljke, na pregled. svitanje je i tu, kao na domu kod njih, bilo veliko i spuštalo se sa dugih, tamnih brda, na ravan, zaraslu gustom travom. po vodi je svitalo sasvim tiho, tako da je slabi vetar nabirao površinu reke. po ustajaloj površini, kao paučinom prevučenoj, zeleni konjici i male muhe, uzletahu jedva vidni. sredina rajne, međutim, nosila je, mnogo brže, neko granje, jasno vidno, dok se druga obala jedva raspoznavala. medu njenim gustim drvećem bili su šančevi francuza, sa dva topa. pred tom obalom videlo se jedno tamno ostrvo, zaraslo šumom, koje je berenklau hteo da veže mostom za svoje položaje i na koje je, pre toga, hteo da prebaci, noću, nekoliko ljudi da iskopaju redutu. inače je njina obala, pred šumom, bila go pesak, gde nije bilo moguće skriti se od metaka. gledajući iz šume u suprotnu obalu, nije se videlo ništa, sem drveća i, nad njim, duboke, velike praznine, u kojoj nisu znali čega ima. ne usuđujući se da istrčavaju više na vodu, oni su, onako neumiveni, podmazivali kajiševe i oružje, točkove i izubijane svoje izgažene noge. bez galame, na koju inače behu navikli, ređahu se sad, u blizini neprijatelja, u duge redove, izlazeći iz šume, pospani, nesigurna hoda, zakopčavajući jedan drugog s leđa, padajući u polumraku preko panjeva, natičući duge noževe na puške. kad svanu, iza brežuljaka, kod nekim posečenim vinogradima po kojima su trčkale tekunice, poređaše se, u potpunoj tišini, na poluglasne zapovesti svojih starešina, mada se odatle već ni njihova vika, preko, ne bi jasno bila čula. osluškivahu ševe, zagledani u neobične krovove štukštata, sa puškama zemlji uprtim, ne smejući mnogo da se premeštaju s noge na nogu, da prašina ne bi ušla u namazane cevi. sve dok isakovič ne stiže, nameštahu ih, zagledahu im u torbe, pregledahu im oružje, handžare, pištolje. kad isakovič dojaha, oficiri zauzeše svoja mesta pred pešacima. isakovič je bio u novom novcatom odelu, od crvene čohe, sav podnaduo pod nataknutim klobukom i strahovito izbrijan. njegov arkadije brijao ga je, to jutro, opako. vodio mu je na uzdi drugog konja, jednog belca, sa kojim se seiz uvek svađao, sedeći vrlo nesigurno, neispavan i neistrežnjen, na svom konju koji se vrteo. mučeći se čitav sat, isakovič ih ispravljaše, jašući duž redova, uzimajući nekoliko puta pred persi, dok ih najzad dobi baš kako treba, u dva reda, prava, prema zastavi. tada im zapovedi da se ne miču više i dozvoli im da protegle katkad samo jednu nogu. tako su stajali i čekali skoro četiri sata, mada je pregled bio zakazan odmah. i sunce beše već sinulo, a berenklau još nije stizao. ne zato što je zadocnio, već što se dugo zadržao na svom svakidanjem pregledu i osluškivanju druge obale, jašući uz vodu. najposle se pojavi iznenada, tresući se na konju, u pratnji nekoliko đenerala, oficira i musketara, i, jedva i pozdraviv isakoviča, naredi da puk vežba. isakovič mu pokaza prvo uzvik imena marije terezije, zatim pozdrav u njegovu čast sa zastavom i vikom njegovog imena i titule, koje su vojnici, kraj svih kazni, nehotice, izgovarali renbeklau, uz gromko vivat. zatim mu pokaza, pustivši puk pravo na njega, trčeći korak sa nožem u zubima, od kojeg se đenerali uzvrpoljiše, a berenklau od milja naježi. zatim kako bi pucali u tri reda. najposle, razne pokrete i dešaržiranje. feldmaršallajtnant baron johan leopold berenklau, jašući sa nogama tako dugim da je izgledalo kao da njima grli konja oko vrata, poče da pregleda ljude, pričajući svojoj pratnji bitke, što je bio znak najviše razdraganosti kod njega. zatim reče isakoviču da mu se javi po podne, i zapita ga znaju li ljudi da veslaju, prolazeći pri tom, neprestano dalje, pozdraviv zastavu. baš kad je, međutim, zadovoljan, na veliku radost isakovičevu, hteo da ostavi puk, koji stajaše nepomičan i kao skamenjen, okrete se iznenada i namršti se, našto se i isakovič trže. arkadije, koji je vodio konje za njima, pazeći da im ostane u potiljku, počeo je da ih optrčava, klimatajući se tako da je, u opštoj nepomičnosti, to moralo da padne u oči. koga vraga radi taj čovek reče tiho berenklau, kome je bilo stalo da prva smotra prođe što veličanstvenije, gledajući netremice u slugu. isakovič, kome je isto tako bilo do toga da smotra prođe što lepše, ne odgovori, već zaneme. arkadije, drmusajući belca, vide namršteno lice pred sobom i pokuša da umiri konja, kome je, i inače govorio mazeći se i šapućući. oseti međutim da klizi, zajedno sa sedlom, držeći se očajno za grivu. bio se napio kao i svake noći, od žalosti da će možda ko god iz puka poginuti, uskoro, i da će ginuti i ostali, pa se tek sad treznio, od muke i straha. kad berenklau dreknu na njega, njemu se smrče i učini da sanja, videv koliko se zlo događa zbog njega i kako baš on sve unesrećuje. već sav trezan, previjajući se od bola, iz petinih žila upe da ne padne sa sedlom, čiji kolan beše popustio, uhvativši najposle za rep konja, koji se vrteo. berenklau ga gledaše ljutito, ne znajući da je slugi gvozdena uzengija, pri tome, ušla u meso, iznad članaka, pa zatim potera konja kasom, pred đeneralima, oficirima i musketarima. pošto je morao da jaše za isakovičem, koji je pratio zapovednika, pokasa i arkadije, mučeći se na konju koji htede da ga zbaci. hladno mu beše i znoj ga probi, od bola, dok je očima obuhvatao brežuljke i vrbake, uspevši jedva da se uspravi. zatim, razmišljajući šta li mu je to berenklau na nemačkom doviknuo, sav preneražen, posmatrajući švapske đenerale i oficire, opsovao im sa tužnim izrazom lica, u sebi, oca. puk je međutim, ravnodušan i umoran, polazio natrag u logor, u šumi. ali kad projahaše između dva brežuljka, iznenada, ukaza im se šumovita, druga strana rajne, sva obasjana suncem, u daljini sa siluetom vormsa, pod brdima. u tom trenutku francuzi pripucaše na njih i oni svi obodoše konje, sem arkadija, koji ču zviždanje metaka, ali se zagleda, sa konja koji je drhtao, u sunčan, širok vidik s one strane vode. pri idućim pucnjima, međutim, odjaha konja da ga umiri i skloni, jer konj beše stao kao ukopan. videv da je sam na brežuljku, sa konjima, on poče šaputati svome, a drmusati drugog i pogleda još jednom preko reke, spazivši na drugoj obali francuske predstraže. u želji da spase konje, pomisli da se vrati, pod drugi brežuljak, do nekog drveća, pa da tamo vidi šta će i kuda će. potrča sa konjima, ali opet leže kad ga meci zaokupiše, udarajući u zemlju oko njega. čudio se tom iznepadnom pucanju i divio se, da ga opaziše. onako mamuran, kivan, kao malo pre na ove, ustade da vidi te druge, sa one strane reke, i opsova im, u sebi, dete francusko. tako i pogibe, ustajući malo docnije i po četvrti put, da bi poveo konje, probijenih creva, uhvativši se za kajiš, mrmljajući sebi samom, već u nesvesti, bolno. o bože, o bože. još iste noći berenklau poče da gradi most do ostrva i tamo pogiboše još jedanaestorica, a sedam ih se rani. tako započe, bez nekih naročitih priprema, da gine i umire podunavski polk, na rajni, nit znaš zašto, ni krošto. tumarali su, kao muve bez glave. jeli su, pili su, spavali su, da najposle trećim korakom poginu, zakoračivši u prazninu, po tuđoj volji i za tuđ račun. cela kampanja po loreni, u kojoj se borio, na čelu vojske, sa svojih trista biranih vojnika i blagorodni vuk isakovič, svršila se za nekoliko nedelja. predvoditelj prethodnice, feldmaršallajtnant baron johan leopold berenklau, uzeo je, prepadom, šančeve oko majnca, pa mu se i varoš predade. karlo lotarinški tad pređe rajnu sa ostalom vojskom. posle tri dana, izmenivši svega nekoliko metaka iz pištolja sa francuskim husarima, uđoše i u vorms, a po kiši, pod provalom oblaka, da ne ispališe nijednu pušku, u špajer. posle tri dana odmora utaboriše se pod gradom svetog luja i tu im zagusti. kanonada je trajala danima, bombe su padale u logor, francuzi zagatiše reku, te se razli i poplavi kola, konje, topove, tako da se umalo ne podaviše, u blatu. pošto nisu uspeli da osvoje na juriš grad, oni ga zaobiđoše i dođoše pod štrasburg, baš kad je tamo došao i francuski kralj. tu se onda učini primirje, ali zamalo, pa se opet počeše tući sa francuskom konjicom, dok ih ne odrediše da prodru dublje u elzas. napadoše na cabern i gadno izgiboše po ulicama gradskim, dok je trenk sa svojim hrvatskim pandurima klao, hvatao, u zasedama, po obližnjim šumama, čitave gomile preneraženih, neprijateljskih oficira i vojnika. no tek što behu pošli, dublje, u neprijateljsku zemlju, potisnuše ih. oni potegoše natrag, žurno, na rajnu, pa je pređoše kod sela dajnhajma, spalivši mostove za sobom. karlo lotarinški žurio je u češku, jer pruska beše zaista počela rat. pri napadu na čelu vojske, ostadoše sad poslednji, u zaštitnici, i dođoše iznemogli i bolesni do šerdinga, na dunav, gde su saznali da će zimovati u gornjoj falačkoj, i gde dočuše da su poumirali mnogi od kumova, ujaka, stričeva, i u drugoj vojsci, u češkoj, u logorima kneza atanasija raškoviča, polkovnika varadinskog. sve to prošlo je tako besmisleno da se vuku isakoviču činilo jednako kao da postoje dva vuka isakoviča. jedan koji jaše, urla, maše sabljom, gazi reke, trči po gunguli i puca iz pištolja, idući prema majncu, ili zidinama lujevih utvrđenja, koja su se jasno ocrtavala nad vodom, dok ubijeni padaju i ostaju na zemlji. i drugi koji mirno, kao senka, korača kraj njega i gleda i ćuti. pošto nije znao namere feldmaršallajtnanta, živeo je i spremao vojnike od danas do sutra, tako da su ga kišovite noći stizale bez opreme, a duga logorovanja bez šatora i preobuke. pitan je za savet, ali samo u poslednjem času, pred boj, i nije imao ni pojma o tome na koju će varoš napadati, ni kuda će posle krenuti. ne znajući ni zašto se biju, ni s kim se biju, ni za koga se biju, ili ne razmišljajući o tome, isakovič je gazio po bojištima kao i kad je išao drumovima, gojazan, težak, sa potpunim odsustvom shvatanja na duši. kad mu ni posle prvih pobeda, ne dadoše za potpolkovnika, prestade i da se brije i doteruje, tako da mu nokti izrastoše i da kod štrasburga iziđe pred karla lotarinškog, kao pravi, podivljao medved. gorčina u duši, koja mu se bila popela u grlo, razli mu se po celome telu, te je obolevao, komad po komad, mučeći se i oplakujući sebe samog, u sebi. krivonog, navikao da jaše, spade s nogu, odmah u prvim bitkama. noge mu se podnaduše, cevanice očvorugaviše, koleno, gde ga, pred polazak, beše udario konj, sasvim mu otvrdnu. trbuh mu se beše opustio, kao i obrazi ispod uveta, a oči mu se behu zakrvavile. prosedeo davno, u početku tek koliko to žene vole, počeo je sad i kosu da gubi. vlasi mu ostajahu na prstima kad bi zorom, pri umivanju, izvlačio glavu iz vedra. pomodrelih usana, počeo je teško da diše, a bolove u stomaku snosio ie već kao nešto neizbežno posle jela, našto se beše navikao. drhtave mu postadoše ruke i smešno tužan, kao gusan na ledini, stajao je često, među belim šatorima, u poljani, raskoračen, nakrivljene glave i očiju, gledajući na nebo. toliko se beše smirio, posle onog što dožive u virtembergu, da je sa svojima jedva i govorio. pa i kad je govorio, zborio je nekoliko reči. v čest i slavu našego polka potruditsja nahraniti familije sirotih, na sopstveno iždivenie moje, da budet za pominanie imena moego reče pred cabernom, pri povlačenju, šaljući ga u izviđanje, u varoš, sa nekoliko konjanika, kapetanu antonoviču. kad mu ovaj međutim, videvši ga oronulog i brižnog, potavnelog, reče, misleći da će mu time učiniti prijatnost. dužan jesam i budu i ja darovati što za pominanie imperatorke... isakovič ga prekide ljutito, proderavši se. sladost bogatstva um vaš, antonoviču, vozvodi sueti suetstva. proidu, izčeznu vsja zemnaja blaga i slava carstvujuščih. ako žalostan, k grobu približihsja, vinovnik žalosti moje nije ćesarka carstvujušča, nego črevo moje bolestno. poidite dreknu na njega, okrenuvši mu leđa. probuđen da je tako, činjaše mu se katkad, iz svoga sna, iz sna koji mu traje već više od desetinu godina, iz sna u kome je nemoćan i uzaludan, ali jasno vidan i shvatljiv samom sebi. ne znajući celu strategijsku zamisao karla lotarinškoga, kao uostalom čak ni sve razloge rata, on nije pitao ni za imena đenerala koji su se pojavljivali i vraćali u pozadinu, ni za imena varoši što su se ukazivale pred njima, svetle, u zori, ili zapaljene, posle bitke. kao što nije osećao prusku, u zaleđu, tako nije znao ni gde je lorena, pred njim. hoće li, posle njinih pobeda, marija terezija uspeti da kruniše svoga muža u nemačkoj, bila mu je šesta briga, kao i njima njegovo proizvodstvo za potpolkovnika. mesto rata u kom je učestvovao, on je pamtio to svoje hodanje tamo amo, kao neko besmisleno tumaranje kroz vrele, letnje noći i kišovite dane, ne zapažajući stanje utvrđenja, položaja varoši, raspored vojske protivnikove, već samo padine bregova, obale reka, bagremove, promenljivost nebesa, proletnih, letnjih i jesenjih dana. u potpunom osećanju sna, prošao je kroz te razne tuđinske države, i ceo svet taj od rajne, vrativši se, u poznu jesen, na dunav, sa istim osećanjem neprekidne prolaznosti i uzaludnosti. obradova se pri glasovima da će preći preko brda, u češku, da se tuče protiv prusa, u okolini heba, otkuda beše, nedavno, raškovič preneo telo despota đurđa brankoviča, izmučenog i, kako se u polku govorilo, otrovanog. sažalivši se, više nego ikad pre, na svoje vojnike, nije imao na kome da iskali svoj gnev i gorčinu, što se sve dublje upijahu u njegovo telo. čekanje, mesecima, na čin potpolkovnika, načinilo ga je grozničavim i on je, sad, jasno video bedu i ostalih. odrpanost vojnika, smrad ranjenika koji nisu odnošeni, već su, po svojoj volji, ostajali kod puka, sav nehat, kojim su ih bacili pred topove. duž cele obale, sve do vojnika ivana horvata, dobio je svega jednoga lekara, da vezuje rane. potpolkovnik arsenije vuič, koji je predvodio dva puka, slao mu je svaki čas oficire da zajme novaca, jer su ga pljačkali, pri nabavkama, a za vreme primirja počeše im vešati vojnike uhvaćene pri krađi ma samo i jedne jedine glavice kupusa u polju. i ne samo on, već i njegovi oficiri, pa čak i vojnici osetiše nešto što ih činjaše lomnima, tako da su se gegali posle bitaka, kao kroz san. ne samo da nisu znali gde se biju i zašto se biju, već nisu znali da nauče, za paradu, ni ime svoga zapovednika, mada su morali to da vežbaju i za vreme marševa. dve hiljade grla, kad bi ih poređali u četvorokut, deralo se, kraj svih batina, za vreme celog rata, za glasnom vikom oficira, ponavljajući. feldmaršallajtnant, feldmaršallajtnant, baron, baron, johan, johan, leopold, leopold, berenklau, renbeklau, berenklau, renbeklau. pa i bitke ostadoše u sećanju isakovičevom bez smisla i bez veza. sećao se tako i noći pri prelasku preko rajne. berenklau je tri dana tumarao sa njima, po šumama iznad štukštata, prilazeći rajni. došav u logor, obukao je odelo prostoga vojnika i poveo ih tiho, obalom, kroz žbunje u šumu. privodio ih je vodi, kao zveri u mraku, i ležao sa njima u pesku, ispod lišća i gustog granja. osluškivao je i uhodio suprotnu obalu, otkuda se čula graja i dovikivanje francuza. tople, letnje noći bile su pune buba što su milile po njima i trava, koje su izazivale svrab u nosu i ušima, a ruke i košulje behu im, u zoru, pune mrlja od crvenih, zgnječenih, divljih plodova. u mraku, dešavalo se da iznenada nagaze na rupe, pune vode, i upadnu u baruštine, pune žaba, tako da se posle dugo čuo prigušen smeh ostalih. puževi su im padali za vrat i lepili im se uz obraze i ruke, kad su spavali. u mesečini, posle ponoći, morali su da leže nepomično, da se ne bi odali, dišući jedan drugome u blatnjave opanke i oštre noževe, ne mičući glavom. tada se pred njima videla, jasno, šumna reka što je oticala, lagano valjajući i vrteći panjeve i granje, prebacujući ih katkad na drugu obalu, gde su to francuzi dočekivali pucanjem iz pušaka. nad šumama, mesečinom obasjanim, bila je tada potpuna tišina, tako da se katkad čuo lavež pasa čak iz majnca. vlažni, ohladneli jutrom, dočekivahu dan, kao zalepljeni u blatu, osluškujući kako, u visini, detlići kucaju. jasno su raspoznavali vojnike, u šančevima, na drugoj obali. berenklau je katkad dizao dreku sa njima, tako da se francuzima činilo kao da premeštaju logore, tim pre što su i vatre palili, vikali neobuzdano i udarali u doboše. pošto mu se činilo da je neprijatelja dovoljno zbunio, berenklau dočeka najposle jednu malo tamniju noć i priđe sa njima rajni, nedaleko od majnca. dogovoriv se, pred zoru, sa isakovičem, o prepadu, on se udalji da nađe čamce. dok su vojnici ležali, u nekom šumarku, isakovič siđe pred njima u pesak, na vodu. vide zvezdano nebo, vide šume, na drugoj obali, dva mala ostrva nasred vode što su se crnela. bila je potpuna tišina. osećao je kako mu vlaga probija do prstiju, u teškim čizmama za jahanje. jednim pokretom pleća, umornim, ali vrlo prijatnim, zbaci ogrtač, koji mu postade težak i oseti kako je još hladno. dižući pištolje do vrha nosa, još jednom pregleda fišeke, pa ih opet zakoči, zatim izvuče sablju, odbacivši daleko, pred vojnike, korice. lagano, inače nepomičan, zasuka desni rukav i, mada je bilo hladno, oseti kako je prijatno što je razgolitio maljavu ruku, skoro do lakata, jer mu je telo bilo vruće. to je taj jedini trenut, koji mu beše, i pre, uvek, najmiliji. trenut kada mu se činjaše da zgrčene prste ne bi mogao da odvoji, ni silom, sa balčaka, toliko bi ga stegnuo. to je bilo to nadimanje tela, slađe od svih uživanja, kada mu se činilo da prestaju svi bolovi i sve bolesti i da se ispravlja, toliko da bi mogao da zadrži tu reku, da iščupa drveće, da raseče oblake. ču kako se vojnik tiho dovuče do njegovog ogrtača i kako ga diže, zatim primeti kako se čamci pojaviše iza malog ostrva. vrativši se vojnicima, on ih žurno povede kroz retku šumu, niz vodu, do berenklaua, koji ga je čekao kod čamaca. niko ne progovori ni reči. bilo je dvanaest velikih čamaca sa veslačima i berenklau odmah skoči u prvi. čim se čamci napuniše, kretoše niz vodu, prebacivši se uz mračnu obalu ostrva nasred reke. tek je počelo da sviće, i nije se videlo još ni na pedeset koraka. nečujno protekoše kraj granja ostrva i pojaviše se, iznenada na sredini reke, u matici, koja ih zavitla. dva prva čamca se nasukaše na pesak. isakovič vide još, kako se berenklau podiže u čamcu i da vojnici poskakaše u vodu, da čamce oslobode, zatim odmah utonu u polumrak, primetivši da su blizu suprotne obale. deset čamaca se jedva čujno zari u pesak i vojnici počeše iskakati na obalu, zgrabivši puške u ruke, pretresajući žurno puščani prah i upaljače, uzimajući, zatim, noževe u zube. francuzi ih sve dotle ne behu primetili. tek kada se isakovič i nekoliko vojnika pojaviše na gudurama obale, dreknu jedan od neprijateljskih vojnika preneraženo. u istom trenutku beše stigao i berenklau, sa ona dva zaostala čamca, i kroz noć se prolomi ritmičan urlik. marija, terezija. prasnuše puške i otpoče jedno ludo groktanje pištolja, pušaka, strahovita dreka i urlikanje. isakovičevi vojnici počeše da uskaču u šanac, sa nožem u zubima, razbijajući glave. kroz pola sata, dok su oko njega ranjenici padali na zemlju i previjali se od bolova, umirući, isakovič beše, sa nekoliko vojnika, već izbio na glavnu ulicu varoši, zakrvavljenih očiju, oznojen, zadihan, oslanjajući se o zidove kuća, krvavom svojom sabljom, dok su vojnici oko njega pucali u mračnu i praznu ulicu, nad kojom se skoro dodirivahu dva reda crnih, čađavih, oštrih krovova, napuštenih i nepomičnih, među kojima se video tanki mlaz zaplavelog neba i, na njemu, zvezda danica. tako je bez neke naročite radosti, ali i žalosti, propustio izaslanstvo što je tražilo barona berenklau, da mu preda varoš i jedna kola, na koja behu natovareni mrtvi, koji su mlatarali viseći rukama i tresli spalim nogama. tako je, bez ikakvog zadovoljstva, čuo da vojska prelazi za njima i da je most već sagrađen. tri dana, dok je karlo lotarinški prebacivao vojsku, proveo je u spavanju opivši se. dva lica mu se javljahu, u snu, dve glave koje beše rasekao svojom rukom. iščezavajući iz njegovog sećanja, pojavljivahu se iznad njegove svesti, još nekoliko dana. kad se sasvim počeše gubiti iz njegovih misli, javiše se krvava, za trenut, okrugla i nejasna, u crvenim lubenicama, kojima su se tih dana on i vojnici hranili, rasečenim na pola. pohvaljen za napad na majnc, isakovič je ostao, i u blatu pod vormsom, na čelu prethodnice. za svakog svog vojnika dobio je od karla lotarinškog po jedan srebrni florint. taj novac je razdelio vojnicima, uz prikladan govor o velikomučeniku caru lazaru. kroz nekoliko dana bio je u opsadnoj vojsci, pred tvrđavom sv. luja, gde je očekivao naročiti zadatak. napad na bedeme, pomoću opsadnih jarkova, aproša. to je, kod kuće, pod varadinom, najviše vežbao. grad sv. luja bio je na ravnici, sav obrastao biljem, zazidan duboko u baruštinama. sa jedne strane branio ga je široki tok rajne i jedan rukavac, a sa druge, tvrdi bedemi i skriveni jarkovi, puni vode. noću je uokolo bila strašna zapara, u blatištu, prepunom komaraca, a danju potpuna tišina u travuljinama, nad kojima se tek retko video po koji jastreb ili jato vrabaca. da nisu padale bombe, isakovičevi vojnici zaboravili bi bili gde su, misleći da vežbaju pod varadinom. ukopani u zemlju, oni su noću lelekali uz gusle, poduprvši leđima zemlju iskopanog jarka, koja im je ronila za vrat, a spustivši noge u baru, među trskom, po kojoj su skakale žabe. pevali su, jer mnogi izgiboše i jer se mnogi porazbolevaše. oplakivahu mrtve i žive, pesmama otegnutim, naričućim, tako dugotrajnim, da je za to vreme neprijatelj sve ređe pucao, da posle, uopšte, sa pucanjem prestane. vuk isakovič beše sebi podigao kolibu od vrbovog pruća i trske, kraj jednog dubokog, tek iskopanog jarka, u kom behu, teškom mukom, smestili dva topa. koliba mu je bila tako niska da je u nju morao da se zavlači četvoronoške, ali kad bi legao u njoj, na jedan široki, zemljani banak, pokriven pokrovcem, mogao je kroz trsku da vidi skoro celu okolinu grada i sve bedeme, a osim toga i sve svoje jarkove. imao je, prekodan, šta i da gleda. između njegovih jarkova, od dosade, kad bi pucnjava pomalo prestala, njegovi vojnici tumarali su, padajući u bare. raznosili su glavice kupusa, bundeve, pune šake pasulja, od jarka do jarka, sve dok ih francuske tobdžije ne bi zaokupile bombama. tada bi počeli da trče, da vrdaju, da zapadaju u bare, u blato, krčeći sebi put, kao prasci, kroz mulj, u koji bi udarali bombe. za izgubljenim glavicama kupusa istrčavali bi čitavi jarkovi. u tišini posle, isprekidanoj plotunima i paljbom i grmljavinom topova, isakovič bi opet, kao u san, gledao u te nepregledne trske, baruštine i bedeme. videv se opet kao u dva lica, on je prolazio u mislima sav svoj život, proživevši, tako, nekoliko mirnih dana. koliba mu beše potpuno utonula, među žbunjem, u žabokrečinu, a nad njom je šustala trska. u nekom polubudnom stanju, što mu se već činjaše kao i umiranje, primao je oficire i glasnike koje mu doturaše berenklau, sa naredbama i vestima o opsadi. odličan vođ inače, isakovič popusti najposle, pošto ga potpolkovnikom ne imenovahu nikako. ne izvrši nijedan noćni prepad, ne pokla ni one šančeve koji mu behu najbliži, ne uspe pod utvrđenjima uopšte. rat mu se, izgleda, beše dosadio. kad jedne noći francuzi zagatiše rukavac i pustiše talase rajne na opsadne jarkove, tako da se konji podaviše, kola polomiše, topovi zaglibiše, isakovič je u svojoj kolibi mirno spavao. sanjao je da udaje kćer, što imađaše divni lik i stas princeze aleksandra virtemberškoga, ali iz onoga doba kada beše mlada i ne ovakva kakvu je vide nedavno. za ćerkom mu iđaše, po snu, najmiliji svetac njegov, kome su i on i brat aranđel, hteli da podignu crkvu, nad očevim grobom, despot stefan štiljanović. despot ga pogleda blago, zastavši mu čelo glave, govoreći. otverstia vižu dveri smerti tvoje, isakoviču, pri poslednjem izdihani. žena tvoja s červmi istljeti budet. i gorkost duše tvoje proide. za dolgi tvoj život tek tvoji potomci obresti budut vo noći blagozračnu denicu. pošto je tako, zaspav kao top, razgovarao u snu sa svetiteljima i anđelima, hrčući, nije se probudio ni onda, kad ga voda prevrnu, zajedno sa kolibom, u duboki rukavac, što je, zapušten, razlivao bujicu preko cele ravni, ispod utvrđenja. te noći sva se vojska davila, gazila i jedva je spasla svoje topove. tek posle nekoliko dana pojaviše se opet logori austrijski pod gradom, ali daleko od zidina, a posle, obišavši grad, odoše pod štrasburg. isakovič, je, pod štrasburgom, bio još pospaniji. francuski husari jahali su do njegovih šatora, pucajući mu pod nos, iz svojih dugih pištolja, a njegovi ljudi poklaše svega nekoliko predstraža. u moru trave, obasjane suncem, opkopi i zidine varoši, zasađene drvećem, lebdeli su mu pred očima svako jutro. zagledan u visoke i šiljate crkvene zvonike, on je video nad njima i ljubičasta nebesa, vlažna od kiše, sa velikim, plavim oknima, na dnu vidika. pomisli da bi se i tu moglo živeti i jedno veče, kada mu konjanici privedoše neke zarobljenike, podrobno ih ispitivaše, preko tumača, o njihovim oficirima, o raznim činovima starešina, osobito potpolkovnika i polkovnika, sav žut u licu, od nemoćnog besa. berenklau, koga je način ratovanja karla lotarinškoga dovodio do očajanja i koji je bio svoje predstraže isturio do gradskih zidina, poručivao mu je, po vuiču, da pokuša, pravo iz logora, prepad, jedne noći, na veliku kamenitu stražaru, na kojoj behu po ceo dan otvorene kapije. tako je jedne noći, bez volje i želje da se bije, isakovič, u velikom logoru, razbudio svoje oficire i naredio im da tiho probude vojnike, koji su noću bežali iz logora da pljačkaju kupus i bostan, u baštama, pod gradskim zidinama. i dok su se čupavi i barusavi izvlačili iz šatora, zbijeni u gomile kao neki crni ovnovi, isakovič pokaza oficirima stražaru, u neizmernoj tišini praskozorja, kao neki daleki kamen. durbinom, već su se lepo razaznavali stražari na zidinama, pojedine kuće i zelene krune drveća. nad poljanama je lebdela mlečna magla, što je konjima dopirala do kolena. u logoru niko nije ni sanjao našta se spremaju. stražari iza šatora, kola, velikih stogova sena i slame, propustiše ga spavajući stojeći, naslonjeni na pušku, kao pastiri na svoje motke. isakovič izjaha iz logora, u prazno, zvezdano jutro, na zelenu travu, grejući se u isparavanju konja, do nekog obližnjeg drveća, da osmotri put kojim je hteo da ide. u širokirn, zelenim poljima, u tišini dalekih zemljanih opkopa, nazirao je zid na koji je hteo, još pre no što sunce grane, da se urlikom baci. pustivši dizgine, on se osvrnu u sedlu i vide vojnike u jutarnjoj tami, kako se kupe na ledini, oko oficira, puneći puške i pištolje. trzajući se na konju, koji je neprestano bacao glavu, i, uplašen od nečeg, ustupao unazad, isakovič opet oseti tu telesnu slast pred napad, koja mu beše milija od svih drugih. tiha radost pođe mu opet od petinih žila pa do potiljka, kao jeza, i zato, udariv konja mamuzama, pojaha žurno, klateći se prema vojnicima, da ih povede. pri skoku konja oseti da iz njega nestaje bolest, što ga je mučila, bol kostiju i zglavaka, i udišući travu, rosu, toplotu hata, udar kopita i tupi ukus gvožđa na sebi, za jedan jedini trenut strese sa sebe noćašnju vrućinu, zaparu od vina, očaja, misli tužnih, pa povika koliko ga grlo donosi vojnicima, zavitlavši konja u krug, pred njima, tako da ustuknuše. htede im,. po običaju, reći nekoliko reči, pred smrt, i pomisli da im spomene svetoga despota stefana stiljanovića, izgrdivši ih najpre što mu noću beže iz logora i skitaju se da kradu po seoskim avlijama u okolini. tad, iznenada, iz daljine ciknu francuska truba. francuski kralj, onako usput, hteo je da poseti, na nekoliko časaka, napadnuti štrasburg i da vidi svoju vojsku. to mu je uspelo, bez muke, baš onoga dana, kada se, pre no što zora svanu, vuk isakovič beše namerio, sa svojim podunavskim polkom, po nalogu barona berenklau, da uzme prepadom jednu lakomisleno čuvanu stražaru grada pred kojom se straže ne behu ni ukopale. uz iznenadno ciktanje truba, to jutro, francuski pukovi počeše da izlaze iz varoši, sa konjicom, na ledinu pred opkopima, i da se, skoro na puškomet austrijskom logoru postavljaju na drumu, pred velikim šatorima svojih predstraža, u paradne redove, iza kojih se uskoro beše iskupilo i varoško stanovništvo, trčeći, vičući, pozdravljajući šeširom. konjanici su jurili po utrini da vide mladoga kralja, oficiri iz obližnjih francuskih logora dotrčavahu, stotine i stotine musketara i žandarma kraljeve garde vijahu se, gore dole, između dva živa zida, nepomičnih četa. među njima su prošla kraljeva kola, u koja behu upregnuti osam belaca, praćena masom garde, što je poigravala na svojim konjima, isukanih sabalja, osvrćući se i tražeći da ugleda, u daljini, bele i šarene austrijske predstraže. topovi iz varoši opališe trista puta, a vojska izbaci tri plotuna. isakoviču i njegovim oficirima, koji su sve to mogli videti, i durbinom, i slobodnim okom, polegavši po žbunju, ne ostade ništa drugo, već da se ne pleću u te stvari. odjahavši konje, oni se ćutke zgledahu, očekujući da im berenklau pošalje nove zapovesti. karlo lotarinški međutim bio je već sklopio primirje i po logorima srba otpoče, još istoga dana, dreka uz jeku gusala, lelekanje i điskanje u kolu. bubnjevi su udarali, a telali vikali zapovesti vojnicima da se čuvaju pljačke, za vreme primirja, jer će se i najmanja krađa zelja ili voća, iz obližnjih vrtova i sela, plaćati glavom. tako eto, podunavski polk, opet, utonu u graju i dreku, među šatorima, raznoseći u svojim razbarušenim kosama vlati slame i sena, mirišući na loj i barut, mažući svoje noge, noževe, puške, fišeke, kajiševe, od jutra do mraka, vežbajući pri tom, pre podne pucanje plotunom, u tri reda, a posle podne paradni pozdrav vrhovnome zapovedniku, pri čemu je ceo puk urlao tačno samo latinsko vivat, dok je karolus izgovarao, i po hiljaditi put, kalorus, duks, dus, a lotaringie, lotragingije. razilazio bi se, uostalom, čim bi pao mrak, uprkos svih straža i batina, po okolnim selima, tražeći ma šta da proguta, izmučen i izgladneo. isakovič je mislio da mora poludeti, ako ovaj i ovakav rat još dugo traje. kao i vuič, markovič, i drugi zapovednici. i on je povazdan čečio pred šatorima komesara. da nabavi malo žita. sa svojim pocepanim šatorima, nešto malo kola u logoru, punom podivljalih pasa, on se stideo od ostalih vojnika. po najbližim francuskim stražarama, mogao je, i slobodnim okom, da vidi drveće i topove u varoši, stoku što je pasla pred gradskim zidinama i seljake koji su tresli poslednje, neobrane voćke. ono što se događalo u gradu, ponavljalo se pred njim, kao titranje oblaka, sa uvek istim poljanama, zidinama, stražarama, bastionima i baterijama. ljudi su tresli voćke, a iza njih je bilo uvek isto šiblje, visoka kudelja i prazan vidik. već idući dan obesiše dva vuičeva vojnika, zbog krađe jabuka. četa nemačkih konjanika, pop i dželat obilazili su okolinu i vešali na mestu. pop je ispovedao pred smrt. isakovič promeni šator i dade sebi iskopati u zemlji kolibu i pokriti je travom, okrenuvši izlaz tako da varoš ne vidi. kroz otvor, video je logor svojih ljudi, pun razbacane, istrulele slame i pse. psi se vijahu, igrajući se, bacajući slamu njuškama u vis. u neizvesnosti, nije se usuđivao da napušta logor, dok su njegovi oficiri odlazili ne samo u druge pukove, već i u lov, i krčme, po obližnjim varošima, tražeći devojke. pri kraju leta, u strašnoj zapari, isakovič je živeo, tako, teškim životom, od danas do sutra, jednako uveren da se iz ovog rata neće vratiti. ćutljiv, video je sve što se oko njega dešava i gorko se kajao što je uopšte tražio viši čin. bilo je jasno da se vremena turskih ratova više neće vratiti, i da su njegov i vuičev i horvatov puk, karlu šesta briga. nepoznata zemlja, po kojoj je ratovao, sasvim ga je zamorila, a imao je i mnogo mrtvih. sastanak sa onom matorom princezom grizao ga je u mozgu kao neki crv, a nekoliko dana bilo mu je nezimerno žao svoga sluge arkadija, čije mrtvo telo nije nađeno, kao ni ona njegova dva konja. svakako da su seljaci bili našli i opljačkali mrtvaca, konje odveli, a leš, možda, bacili u rajnu. isakovič je, bar je on tako mislio, završavao svoj život, tu, pred štrasburgom. njegove teške čizme behu izgubile svaku boju, a njegove čakšire, natrag kao džak, svaki oblik. on ih je krpio sam. od hoda, vetrova i sunca beše u licu došao kao bakar, zadrigo i očvrsnuo od napora. opet se činjaše kao puno, teško bure, sa velikim svojim trbuhom. omatoreo sasvim, počeo je ipak, posle dva dana spavanja, da čkilji za seljankama, kraj sve tuge u duši. misleći da će umreti, beše se raznežio, ali je konje udarao pesnicom. nije se uopšte brijao i lice mu zato bi mirnije, skoro blagog izraza. tek kada i njegovom puku dodeliše jednog katoličkog sveštenika, njegove žute oči, sa malim, crnim tačkicama, dobiše neki grozničavi sjaj, koji na putu nisu imale. govoreći drukčije nego svi njegovi oficiri, blagočestivo, kao pop, birao je tih dana ljude, koje je mislio da treba otpustiti kućama. pročitaite sie so userdiem reče kapetanu antonoviču, predajući mu spisak odabranika i ispravljaite me, ašče negde pogrešenii obreščete. napišite. črez lorenu rukoju voenuju proidoše i voevaše. domu priidoše, i pri nem v službah voenih biti... u stvari, bilo mu je žao, što, šaljući svoje ljude u varadin, ne može da ih, tako, svojim kitnjastim potpisom uputi u rusiju. jer, mučen bolešću o kojoj nije hteo da brine, a razočaran u svom iščekivanju proizvodstva, doveden do besnila teškoćama oko nabavke brašna i mesa za vojnike, čestnjejši isakovič, za vreme tog primirja, pred štrasburgom, ležeći u svojoj jazbini, najposle konačno uvide da je postao smešan i uzaludan, kao neki matori, odebljao pop, koji jednako popuje, ali koji u stvari nije više ni za šta. kao što to biva u početku starosti, pred njim se jasno ukaza bezdana praznina, u kojoj nema ničega. polazeći u ovaj rat, četvrti put u svom životu viđajući smrt, on se nadaše pri polasku da će se nešto najposle svršiti i ispuniti, što se eto nikada ne svršava. u nekoj vanrednoj vojsci, u nekoj divljoj bici, mišljaše da će se pojaviti on i njegovi ljudi, silni, proslavljeni i nagrađeni nečim, što nije znao šta će biti, ali što je zamišljao, kao nešto osobito prijatno i značajno, i za njega i za njih. pošavši, on je ostavljao za sobom brige, koje mu tog proleća naročito dodijaše, svađu s bratom oko ženinog novca, bolesno dete, krastavo po celom telu, otužnu ženu koju više nije mogao da savlada, najposle celo to selo, u blatu, pod varadinom, što je počelo da nabija kuće od zemlje. tužakajući se svaki dan, očekujući od njega i da mu da jesti, i da mu nađe balvane i grede, i da ga upiše u vojsku, seljakajući se pri tom i bežeći od njega u starija sela i bogatija, okolna naselja. mučeći se poslednjih dana, pred polazak, oko kopanja bunara, tražeći pijaću vodu, i oko dizanja crkve nasred sela, isakovič ode rado, uveren da je to sve bedno i ništavno, a da je ono što ga u ratu čeka, silovito i svetlo i može da se završi nečim divnim, i za njega, i za sve te njegove ljude. pred polazak, život mu beše dodijao ne samo zbog nemaštine i bede koju je sretao u svojoj kući, u svojim kolibama, svojim oborima i u celoj okolini svoga sela, duž reke, sve do varadina, već i zbog neprijatnosti što ih je imao sa markizom gvadanji, komandantom oseka, radeći na novoj raspodeli slavonskih sela, upleten u isto vreme u moljakanje i pismene peticije patrijarha šakabente. tako da mu se činjaše da svi, kao i on, osećaju uzaludnost svega toga što žive, što se naseljavaju, što tumaraju, što leleču i što se plode, tu duž dunava. iz maglovitih isparavanja baruština i blata, iz jedne neizmerne patnje, koja se ponavljala svaki dan, pri seobama, pri davljenju stoke, pri oranju u blatištu i po slatinama, činilo mu se da će odjahati na neki visok breg, u proletno, toplo jutro, gde će dobiti nešto što će im svima pomoći, što će ih sve razveseliti. predosećajući da se neće vratiti, ipak je pomišljao da će pri povratku, kad siđu na drugoj strani toga, što mu se činjaše kao breg, jahati kući svi zadovoljni, nalazeći sve izmenjeno i radosno. decu i ženu ostavljaše u bratovljevoj kući spokojno, a što se tiče naselja, i onih što ostadoše na domu, činilo mu se da će možda i o njima neko brinuti, tako da će ih zateći u visokom žitu, što je već i u ravnici nicalo, oslobođene pomora i boleština. krađe i ubistva, o kojima je imao kod svoje kuće svaki dan da raspravlja, mislio je da će zaboraviti, a nad svim tim njegovim vojnicima, i kolima, duž celog puta na ratište, nadao se da će biti ispružena kao neka božja ili ćesarska ruka. zato je naročito pazio da se lepo ispišu imena i stanje pojedinih sela i četa, u popisu koji je komesar imao da pošalje, po naročitom kuriru, ratnom savetu u beč. odrastao uz oca koji je još savojskom prodavao stoku i koji je svu svoju decu, braću, rodbinu, i sva svoja kumstva i poznanstva terao u austrijsku vojsku koja je potiskivala turke, imao je u mladosti čak i lep život u toj vojsci. mažen i često nagrađen, on je nosio u sebi neki maglovit, ali duboki pojam sreće i zadovoljstva, u nadi da će se sve to ratovanje svršiti nekim opštim mirom, u kom će i on, i njegovi srodnici i poznanici, i svi njegovi vojnici biti odeveni u neko naročito svečano i gizdavo odelo, pa će tako, u krug, obići ratište i carevinu, na vidik celome svetu, koji će uzviknuti. gle, srbi. pod uticajem očevih obećanja, koji mu je punio glavu o povratku u popaljenu i poklanu, opustelu serbiu, on je u vojsci živeo ne samo u miru, već i u sva tri svoja rata, bezbrižno i zadovoljno, očekujući jednako nešto prijatno što će svima njima da se dogodi. tek posle očeve smrti, zapadajući sve dublje u taj vojnički život, naseljavanja, popisivanja, gomilanja ljudi i stoke, po tvrđavama i vojnički raspoređenim selima, isakovič oseti da ništa bolje ne biva i tek tada primeti oko sebe blatišta i baruštine, bedu svojih ljudi, život, svaki dan isti čemerni život, u selima i šančevima, po kućama na vodi, po kolibama i oborima, po rupama iskopanim u zemlji. prežive tako, poslednjih godina, sve neprijatnosti seljakanja i službe, i sva razočaranja starijih od sebe, u poslovima vojnim i patrijarha. u ovom ratu pak, počev od pečuja, išao je, u gomili, sve teže. ponižen, kako mu se činjaše hotimično, prešao je rajnu posmatrajući svoja, dela kao da ih nefeo drugi čini, gazeći medu lešinama kroz zapaljenu ulicu, kao u snu. i tek tu, za vreme tog nesnosnog primirja, pred strasburgom, oseti najposle tu groznu, vrtoglavu prazninu pred sobom, u kojoj više nema ničega. ležeći u strašnoj pripeci i omorini na zemlji, u niskoj kolibi, pokrivenoj travom što je, sasušena, opojno mirisala, on ostade, danima, skoro sasvim sam, sa jednim ćupom vode, premeštajući se, na pokrovcu i sedlu, sa one strane gde je pripeklo sunce, na onu stranu gde beše hlad, čisteći pri tom šakom, pod uzglavljem, mrave što su se oko njega skupljali. sa svojim bolesnim trbuhom, što mu je manje smetao otkad započeše bojeve, ležaše kao u grobu, u toj kolibi, kloneći se ceo dan da iziđe u logor, koji beše načinjen na utrini, među kolima. prava čerga, u kojoj se urlalo uz gusle, kraj vatre, više od gladi nego od pića. ispruživši obe svoje noge i raširivši ruke, isakoviču se činjaše, u polusnu, da dostiže njima čak pod opkope varoši do šatora berenklauovih, tako da bi tabanima mogao da gurne utvrđenja, a šakama da zadavi nekoliko berenklaua po logoru. tako je zaspao, besan i očajan više puta, budeći se pred veče, od pesme vojnika i lupe doboša. zadrigao od spavanja i odmora, otežao opet, nadnosio bi se tad, svom snagom, u stišavanju i sumraku, kroz lupu i žagor logora, udarce kopita, klepetuša stoke, zvuke kovačkih nakovanja, u tihu, bezmernu zriku popaca, na celoj toj širokoj poljani, u bezdano ništavilo i prazninu, što ih beše iznenada, ali blizu, pred svojom starošću, ugledao. bojeći se da ga ne uznemire svojim brigama, ali i svojim gozbama, nije pitao za svoje oficire, ne izlazeći ni do berenklauovog šatora, gde se uveliko kockalo i veselilo. u samoći svojoj, u očima svega sa slikom nekoliko bednih, nepomičnih kola, sa kojih su visili amovi i pajvani, i sa dugim ravnima sprženih polja i usijanog neba, isakovič se strmoglav otrese svega čemu se dotle nadao. za svojim potpolkovništvom, caknu i barona berenklaua, kome se dotle divio i čitav jedan red nadodoljenih zapovednika, pod perikom. ne sarno da mu se učini šesta briga sva ta vojska koju su oni vukli za sobom, krčeći joj put svojim pokoljima, već mu i njegova prošlost dođe kao jedno bezgranično ludilo. ničemu se više ne nadaše, ni od povratka, i sav taj svet, koji se beše naselio tamo dole, u blatu, vide kao izmenjen, žalostan, prevaren. no za mislima kojima je svu tu vojsku napuštao i prezreo, napusti najposle konačno i ostalo. ženu i decu tu, za koje se toliko krhao, a kojih nema, nema ni da ga vide, ni da ga dodirnu, ni da mu pomognu. sve ono blato u koje je trebalo da se vrati, sa svojim životom ludim i praznim i ništavnim. sve one poslove, koje je hteo još da uradi. u tamu i bezmernu prazninu utonu mu to veče ne samo ta njegova koliba u kojoj ležaše, nego i sav život. ode, skinu ga, kao što je nekad skidao srebrom vezene svoje odore, pred ženama, kikoćući se pijano. babetina mu se pojavi na mesto prve ljubavi, praznina na mesto gradova, u kojima je živeo, trgovao, ili kopao jarkove, pucao i tukao ljude. od sveg života, razmišljajući, ostadoše mu svetle u pameti i sad, samo one sjajne, čiste zvezde, i srebrne, šumske putanje nad kojima se spušta aprilska magla, kojima je projahao u prve dane svoga braka sa ženom, živeći u onoj jednolikoj dosadi male slavonske posade, loveći lisice, a u budućnosti, samo ta bezgranična, zavejana rusija, kuda mišljaše da se odseli, da bi jednom lakše živeo i da bi se već jednom odmorio i smirio. izlazeći te večeri iz svoje kolibe, isakovič beše u duši daleko od sputanih konja, po slami razbacanih bolesnika, šatora, pušaka i buradi sa barutom, pored stražara koji ga pozdravljahu. pogledavši u duboke puteve logora, u kojima je vrilo od ljudi i od vrućine, on pogleda i po obzorju. nesnosna žega činjaše se da neće prestati. na zvezdanom nebu nije bilo ni jednog oblačka. brda, što su se dizala u daljini, spržene trave, voćnjaci, sve je mirisalo od prašine i zapare. seoski zvonici, u daljini, povlačili su za sobom duge redove drveta i žbunja, duž reke, a na uzvišicama i utvrđenjima francuza, vide velike stogove sena i šarenilo pokošenih i popaljenih njiva, raznih boja, bakarnih i žutih. iz besprekidnih nizina, slatina i žbunjem obraslih bara, dizahu se voćnjaci i brdašca, u koja behu ukopani topovi. varoš, sva treptava od jare i toplote, videla se kao da lebdi, dok su putevi oko nje bili oblačni, od dugih redova konjanika i kola. nasloniv se leđima na svoju kolibu, isakovič, onako neobučen, sasluša izveštaj kapetana antonoviča, koji je primao službu u logoru za tu noć, i parolu, što mu je posla berenklau, koji ga je pozvao za sutra na ručak. ispruživ noge u travu, polomi bilje što mu se beše unelo u lice, svojim sasušenim plodovima, u kojima su zvečala zrna, i leže poleđuške, da se rashladi, pod žbunom što se beše nadneo nad kolibu, posmatrajući netremice, mlazeve svetlosti u prašini što je lebdela na dalekim opkopima. razgolitivši grudi, otpravi brzo kapetana, narediv nabusito da se, noću, u logoru, niko ko beži ne hapsi, a pri povratku, u zoru, niko ne predaje stražama. jedva i pogledav vojnika koji mu je, malo dalje, klečeći na senu, čistio pištolje, zagleda se u bezdanu visinu nad sobom. čekao je da se smrkne u logoru, udišući miris dima zapaljenih trava, među šatorima vojnika. uz lavež pasa, spuštao se i mrak po poljani. prve vatre, iza opkopa, osvetliše lica vojnika u daljini, koji su čučeći ljuštili i seckali krompir i bundeve, drobeći ih u kotlove i pekući ih nad vatrom. nebo se beše spustilo u voćnjake sasvim bledo, i, odmah zatim, prijatno i osetno zahladi. lelekanje, guslanje i brndanje opet otpoče, a začu se i poneka frula. svud kao da se širila tišina, za sumrakom. uskoro se zamagli tama u logoru, prašina zavi sve, sem vrhova voćnjaka dalekih, i isakovič se smiri. prazno je dakle bilo, pred njim, za navek, i uzaludno, za njim, sve što beše prošlo. ništa nije postigao, ni u ovom ratu, kao ni ostali, i sve to njegovo hodanje i seljakanje samo se jednako nastavljalo. do dna međutim, u sebi, osećao je da je nemoguće da sve to tako prođe, i kako ga vuče glas neki, u njemu, obećavajući mu nešto vanredno, pri svršetku. pred praznim jazom, ludom provalijom do koje beše stigao, uvidev da mu je život prošao i da ga više popraviti ne može, kao ni nisku sudbinu svih tih, koji su pošli sa njim i koji će ili izginuti, ili se vratiti tamo u blato, sve po tuđoj volji i za tuđ račun, odrekav se svake nade, on je ipak osećao nešto nad sobom, kao i to nebo što je letno veče hladilo. videći, po širokim, praznim poljanama, do reke, i, iza nje, do brda u plavetnilu, oseti i to, u toj daljini, da nije ni on rođen za svu tu neizrecivo otužnu dosadu i prazninu u kojoj se našao. negde, kao i taj snop sjaja što je stajao na vrhu voćnjaka, iznad varoši, sa zvezdanim nebesima za sobom, u tami krovova što su u dubini bili puni golubova i lasta, mora da ima nečeg nebesnog za njega. lak život, vedrina, događaji što se slivaju kao čisti i hladni, prijatni, penušavi slapovi, moraju biti negde i za njih dostižni. odseliti se treba zato, otići nekuda, smiriti se negde na nečem čistom, bistrom, glatkom kao površina dubokih, gorskih jezera, mišljaše, dok je oznojen ležao kraj svojih pasa, koji su dahćući hvatali muve, ispruženi po slami. otići sa ostalima, i sa patrijarhom, iz onoga blata, iz neprekidnih ratova, službi i obaveza. živeti po svojoj volji, bez ove strašne zbrke, idući za svojim životom, za koji se i rodio. idući nečem vanrednom, što je kao nebo osećao da sve pokriva i završava. tako da mu se sve što je dosad činio, ne čini ludo i uzaludno, a budućnost da mu bude shvatljiva i u njoj da se ovo prazno, grozno čekanje na mir jednako ne produžava. nikad, kao u tom strašnom bunaru očajanja, nad koji se beše, iznemogao, nadneo, posle tolikih nedelja napora i tumaranja, vuk isakovič nije osetio toliku žudnju za nečim radosnim, svetlim, što bi baš on mogao da izvrši, da proživi, a ne da ode tako bedan, omatorio i prazan, sa ovoga sveta. nikada pre čestnjejši isakovič nije osetio da bi tako rado osluškivao neki šapat, kroz to zvezdano nebo, koji bi mu šaputao o neprolaznoj njegovoj određenosti da predvodi svoj puk, koji mu se sad učini draži od svega na svetu i bolji od svih drugih pukova i nikada pre toga nisu mu se činili ni oni što ostadoše doma, tako dostojni da im svane. za nečim nadzemaljskim zažude te noći vuk isakovič, ne samo za sebe. već i za svoje, zaspavši pred svojom kolibom, u zapari letnje noći pred štrasburgom, osetiv da je prevaren, ponižen, a da beše rođen za nešto čisto, svetlo, vanredno i neprolazno, kao ti komadi neba, što srebrni i plavi lebde svu noć, ispod sjajnih sazvežđa, nad krovovima varoši, travama, brdima i rekama, duž kojih su treperile logorske vatre vojske, koju je, kao tiha, letna kiša, zasipala mesečina. ujutru, sutradan, tek što se beše probudio ču da su, te zore, opet obesili trojicu, uhvativši ih kod jednog obližnjeg sela da kradu. kapetan antonovič, u svom neuredno napisanom izveštaju, naročito mu naglašavaše. da je profus, koji predvodi četu dragona, jedna pijana bivolčina kirasirska, koji ljude bije balčakom po nosu i niti ih ispituje, niti ih saslušava, već ih veša o prvu granu. pri tom uz četu ide neki katolički pop, koji ispoveda i pravoslavne, tako da oni plaču od žalosti dok ih vešaju, nemajući kome da se mole i kome da preporuče svoje, u dalekom zavičaju. najzad, pošto su obešeni ostali da vise tri sata, kapetan antonovič molio je za naređenje da ih preda na sahranu potpolkovniku arseniju vuiču, jer su ljudi, izgleda, u poslednjem trenutku, dali lažan iskaz i nisu iz njegovog puka. gurajući glavu u vedro, umivajući se pred svojom kolibom, isakovič pomodre od gorčine i besa. dok mu je sa brade voda kapala na gole grudi, oseti kako mu srce uznemireno tuče. naredi da se antonoviču odgovori da pošalje do mrtvih odmah kaluđera i da ide pred berenklaua, a da se u puku kaže da niko ne izlazi iz logora bez noža. zatim, presvlačeći se, pogleda iza kolibe puteve.zakrčene kolima francuza, prašinu i polja nad kojima su nisko treperile ševe i, obišavši pogledom predstraže, opkope i bedeme, vide na dnu vidika red bagremova i voćaka, pred nekim zaseokom, pomisliv da svakako tamo vise. klonu i opusti se sav, dok su mu spremali konja, pri tom zurenju u otvoreno polje, u kom je, nad jarkovima, zaraslim čkaljem i koprivom, spuštalo se sivo nebo, mutno, pred kišu. konj, inače miran, opuštene njuške do zemlje, frkćući u plevu, trže se kad mu priđe. dok je sluge pritezaše, životinja se poče vrteti u krug, gledajući ga uznemireno svojim velikim, crnirn očima. no kad je udari pesnicom, zadrhta i stade, i on usede. sa mišlju da još može kao mladić da pojaše, krete, tresući se, preko poljane, zatežući kajiševe u pojasu. pokasa pravo u tu zagušljivu, sparnu, natrnurenost jutra, projahavši pored ergela berenklauovih, velikih naslaga ruda i točkova, džakova i plastova sena, kraj ukopanih topova, kroz razvaljene plotove i posečene voćnjake, na jednoj blagoj uzvišici. zagledan, netremice, u one bagremove, u kuće, u daljinu, njemu se učini da se nikako ne približuju. u širokom zelenilu polja, na dnu obzorja, učiniše mu se tim nepomičniji što ga je konj tako strašno tresao. frkćući besno nad žbunjem kopriva, nad džombama i prekopanim baštama, spotičući se i lupajući kopitom o kopitu. bio je mutan i vreo dan i on se sav preznoji dok stiže. već izdaleka primeti, duž nekog ustajanog potoka, bostane i visoku kudelju, pa kuće, krave i njivu, u kojoj još beše visoka trava, puna turčinka. kod jednog velikog plasta slame, koji beše pun živine, oko nekih dvokolica sa velikim točkovima, bilo se iskupilo mnoštvo seljaka, seljanki i dece. pred njima, držeći svoje konje za uzde, stajahu dva dragona, očevidno vrlo zadovoljna. iz žagora koji oko njih vladaše, iz držanja žena i devojaka oko njih, iz načina kako su teglili noge i brisali vratove, razumeo je da su igrali. nagnavši konja preko jarka, isakovič zamače iza drugih kuća i kudelje, baš kada bi ga bili ugledali, tražeći da se probije kroz opale plotove na drugu stranu bostana, gde je, duž ustajale vode, bilo poređano osam bagremova. nekoliko kapi tople kiše pade mu u lice i on zadrža konja. nad glavom začu svraku i, odmah zatim, vrane. u istom trenutku konj, trzajući se, pođe natraške i stade kao ukopan, drhćući nogama. pomolivši se iza kudelje, isakovič vide pred sobom dve ševe, kako trče po pokošenoj njivi što se dizala prema jednom brežuljku, koji je prikrio dobar deo štrasburga u daljini i, trgavši konja za uzde, desno, iznad bostana, voćnjak na nekoliko koraka i, obešena na prve tri kruške, tri strašila, potpuno mirna, nad praznim, dalekim poljima. bili su obešeni tako nisko, da su skoro dodirivali tikve i lubenice i njine velike, žute cvetove, među kojima beše i ogromnih krastavaca. pošto im ne behu svezali kolena kad su im bili skinuli opanke, to im bose noge behu raskrečene, kao da su hteli da sednu na nešto visoko, u svojim tesnim, surim čakširama. bosa stopala im behu sasvim modra, kao promrzla i otekla, i, videvši tih šest zgrčenih nogu, kao šest oderanih jagnjeta, isakovič se jedva usudi da pogleda gore. bili su im vezali ruke na leđima, ali im preko lica nisu bacili nikakve krpe, te im se oko očiju i nosa rojile sitne mušice. obešeni o stabla voćaka, blizu zemlje, gde su se račvale grane, visili su nepomično, zavrnutih glava, kao da ludo poskočiše sa drvećem na leđima, iznad tog jarka, punog ustajale vode, duž bostana. u praznini iza njih, od stoga do stoga slame, letela su jata vrabaca. najbliži je bio obešen o jednu krušku, na kojoj beše još dosta zrelih plodova i, mada mu konj ne htede ni koraka bliže da priđe, isakovič ga, užasnut, vide sasvim jasno. bio je omanji i gojazan čovek, i možda se dugo branjaše i otimaše, jer košulja mu je, sva iskidana, visila iz pasa i iz grudi, a odeća mu beše pocepana, i na kolenima i po rukavima. glava mu beše klonula nalevo, razbarušena, sa gušom svom podnadulom i punom krvi, modrom, i oteklom, iznad užeta, do kog je visio poplaveo jezik. srednji beše čovek ogroman, dugih brkova, čija je jedna noga bila dignuta daleko od zemlje, iskrivljena i prekrštena preko druge, koja je dodirivala zemlju. grana o koju beše obešen bila je odvaljena od stabla, za vreme njegovog samrtničkog ropca i sa nje behu kruške pale na zemlju. u strahovitoj borbi svojih pleća, protiv stezanja ornče, beše sav nabrekao, tako da mu se donja vilica, svojirn ogromnim, žutim zubima bila zarila u gornji deo usta, sva krvava. viseći zadavljen, zaturene glave, beše iskolačio bele oči u nebo, sav pomodreo. samo su trećem uspeli da skrhaju vrat, tako da je visio prav, s glavom opuštenom toliko da mu se lice nije ni videlo, no samo kosa i prosedi brci, sa kojih je kapala krv. posle tri sata, tek, kad je kiša već pljuštala, skidoše ih dragoni i položiše na kola, sred dvorišta onih kuća kraj kojih behu uhvaćeni i vezani. isakovič je bio poslao oba kaluđera iz vuičevih pukova, da ih opoje. u njegovoj kolibi proticala je voda. on je zaspao i to veče drhćući od zime pod kolima, u potpunoj tišini prokislog logora, u kom i psi behu zamukli. tek što se probudio idući dan, javiše mu da dva njegova vojnika leže, pretučeni, u glavnoj straži logora, i da je treći, veteran, koji je nosio u svojoj marami glavicu kupusa, za koju je uostalom tvrdio da ju je kupio, sa nožem u ruci uspeo da se otme dragonima i da pobegne. dežurni đeneral je isakoviča već pre podne saslušao, a pred veče beše lično izveden pred karla lotarinškog, koji se bojao da će begunac otići neprijatelju. dok je govorio, gledao je isakoviča, bradatog i besnog, začuđeno, lornjonom. od toga dana nisu više vešali. batinali su samo one koje uhvatiše u polju, a isakovičev begunac pojavi se, predveče, u logoru i bi još i nagrađen, sa pet zlatnika, kada karlu lotarinškom pokaza svoje telo izriveno ranama iz turskih ratova. kroz dva dana francuski husari prekidoše primirje i slavonski pukovi odoše pod cabern, gde je berenklau izmislio, za trenka i konjicu markovičevu, zasedu, u kojoj cela posada tog grada propade i predade čak i svoje štabove. isakovič je osvanuo, pospan, na puškomet ispred varoši, pod brdom, u nekom toru punom ovaca. uhoda austrijska, koja ga je vodila, dovela ga je neprimećenog sasvim do francuskih predstraža. polegavši po visokoj travi, podunavski polk još jednom imađaše vremena da se dobro najede, pre no što se uspeo na brežuljak, četvoronoške, otkuda ugleda, u voćnjacima, prve kuće varoši, tako blizu da mu oči zasenuše od blještećih prozora. njegovi veliki, crni klobuci pojaviše se na vrhu brežuljka, u visokoj travi, kao neko crno stado što je nagrnulo preko brega, iz torova. francuzi ih primetiše i pripucaše na njih, našto se sa svih strana po brežuljcima i žbunju i šumama, razleže pucnjava. bez ikakvog reda, spuštali su se, kotrljali sa brežuljaka isakovičevi ljudi, prema prvim kućama što behu zapaljene, kao i kapije varoši, bombama iz topova. sedeći do grla u travi, oni su se dimili, kao neki bezbrojni, mali dimnjaci što se pod zemljom primiču sve bliže. u varoši koja je pred njima, u bregu, bila nepomična, mrtva, izumrla, gorelo je na dva mesta. na putu u gornji deo grada, gde behu utvrđenja, videla se, u prašini, pešadija i artiljerija, pomešana, kako odmiče. vuičevi pukovi, podišli sa zapada, tukli su je, pri odstupanju, klečeći i stojeći u dva reda, ispred jedne šumice, komandovani sa konja, vičući pri tome i sami komande tako strašno, da se pojedine reči čule, preko brda i kroz drveće, čak na drugi kraj varoši, osunčan i još miran. isakovič, batrgajući se po jednoj pokošenoj i kosoj uzbrdici, naslanjajući se desnom rukom o zemlju, ispade sa svojim slugama na drum, koji se provlačio kroz voćnjake, i ugleda, pri ulazu u varoš, kod izgorelih stubova i zažarenih greda stražara, nekoliko husara, koji zavitlaše konje i odjuriše čim ga primetiše. trčeći prema upaljenim kućama, vide još kako husari zamakoše među zgradama i odmah zatim potpuno praznu, široku ulicu, u kojoj behu zatvoreni i zapušeni svi prozori. njegovi vojnici, videvši ga kod prvih kuća varoških, trčali su sad u visokoj travi, prema njemu. za njima, u onoj istoj dolini, u kojoj se beše i on približio, primeti berenklauova kola i feldmaršallajtnanta, u odelu prostog vojnika, kako žurno korača kraj konja, opkoljen oficirima, vičući mu nešto izdaleka, mlatarajući rukama. isakovičevi vojnici protrčavali su, odmičući u varoš, osvrćući se za njim, ispunivši ulicu svojom vikom i trčećim korakom. za trenut samo, osvrte se i on oko sebe i vide drveće, drum koji se peo iz doline za njim, topove koje su privlačili bliže, i gomile vojnika koje su nadirale sa obe strane druma. zatim, pogledavši krovove nad sobom, prozore, sa ćupovima cveća, i svoje pse što urlikahu nasred ulice, uzdignutim vratovima, propusti sluge koje odvedoše konje, a od kojih jedan konjušar, neočekivano, pade na kaldrmu, kao proštac. ušavši žurno među kuće, isakovič više nije mogao da čuje šta mu dovikuju, od larme i praska pušaka. vide još samo, pred sobom, u dubini varoši, kako njegovi vojnici ginu, skaču i kako, za čas, isprazniše sredinu ulice, pribivši se desno i levo, uz zid. zatim, primeti da i oko njega padaju. plotuni francuski treštali su mu u lice. pri odstupanju, sva ona gomila francuskih vojnika pokuša da se dohvati izlaza, na drugom kraju varoši, kod utvrđenja, na bregu, bežeći prema šumama, gde se nadaše da će naći spasa, i ne sanjajući da ih tamo čeka trenk, sa svojim hrvatskim pandurima i slavonskim razbojnicima. zakrčivši izlaz iz varoši, ta gomila je složno pucala, plotun za plotunom, i široka kaldrma, ćoškovi t kapije kuća ispuniše se mrtvima, sa čijih se glava otkotrljaše crni klobuci. u tom paklu, duž zadimljenih zidova, pred mirnim konjima što se na pucnjavu nisu ni trzali, sa svojim psima što su začuđeno njušili miris baruta, zagledajući mrtve, išao je isakovič, ne znajući gde je njegov puk, jer se ljudi behu pomešali. u strahovitoj dreci i pucnjavi, primeti najposle da i sa zapušenih prozora i zamandaljenih kapija pucaju na njih i zastade. skloniv se pod jednu kapiju, nad čijim je svodom bio ispupčen prozor, ukrašen velikim plavim petlom od drveta, stajaše tako između života i smrti, što su bili tako bezumno, suludo, neshvatljivo, blizu jedno drugome. u isti mah, skoro bez ikakve razlike, mogao je biti i u ovom svetu, sa visokim travama, sa zelenim brdima, u ovoj praznoj ulici, po kojoj su ubijeni ležali kao lutke šarene, a ranjeni jaukali u mukama, ali i u onom drugom svetu, u tišini, među mrtvima. kada meci obiše zid oko njegove glave, on se saže još malo i poče se raspasivati, zadržavši samo sablju. iznenada, iza zida, na nekoliko koraka pred njim, pojaviše se dva neprijateljska vojnika, ne znajući gde su. još pre no što se osvestiše, isakovičeve sluge izudaraše ih puškama i noževima, tako brzo da jedva zakrkljaše. vojnici koji su dotrčavali do njega, našavši ga najposle, sagnuti, zgureni u pucnjavi, javljahu mu ko sve pogiba. od dima, jedva je mogao u dnu ulice, među kućama, da razlikuje vojnike koji se puškarahu plotunima, na odstojanju od svega nekoliko desetina koraka. videvši da se za njim opet pojavljuju, batrgajući se, po bombama razlupanoj kaldrmi, velika putnička kola barona berenklau, isakovič naredi vojnicima da pucaju u visoke prozore, a kod nižih, u kuće. zatim odbacivši i klobuk, pujdajući svoje pse, ispade na sredinu ulice, sa golom sabljom u ruci, trčeći od vojnika do vojnika, koji pođoše, čim ga poznadoše, na juriš. primetivši redove svojih vojnika, što su obvijeni dimom obarali plotune, vičući sami sebi. dešarž, pervi, ftori, pervi, ftori... on ih podiže sa kaldrme i trže za sobom, urlajući od milja grupama veterana, kojima su mlađi punili puške. serbi. za grafa valisa. serbi. za grafa valisa.... mlatarajući pri tom sabljom, osvrćući se, pazeći da ga, ako ga neprijateljski vojnici pogode, ne pogode bar u leđa. tako je izginuo te večeri, do mraka, slavonskopodunavski polk, po brdovitim ulicama caberna, potisnuv neprijatelja u zasede trenkove, koji ga onda smrvi. šest dana stanovao je posle baron berenklau u najboljoj kući, na trgu varoši, spavajući opet u svilenoj, dugoj košulji, na postelji, dok je ispod grada, po jarkovima, podunavski polk sahranjivao dva dana svoje mrtve, među kojima beše i više oficira. to uzeće caberna razbi kapiju elzasa, ali ostade poslednja bitka puka na tom pohodu. posle šest dana karlo lotarinški krete u masama na rajnu, prešavši je po zapaljenim mostovima, kod sela dajnhajma. polk isakovičev pri prelasku prvi, bio je sad poslednji koji pretrča preko zapaljenih balvana. za njim, na drugoj strani rajne, ostade samo prah i dim što tako brzo iščezne. ono što je posle došlo bilo je sasvim čemerno. glad i žeđ i hod, neprekidni hod, kroz bavarsku, neprijateljsku, opljačkanu, praznu, sve do češke. jesen beše ranije došla nego inače i vreme je bilo kišovito. isakovič spavaše pod kolima, dotučen bolešću, brigama i mukama. o bratu i ženi sve dotle ne dobi vesti uopšte, tako da ih beše skoro zaboravio. u puku se proču da će zimovati u oberpfalcu, a da se njini ostali pukovi tuku protiv prajsa. govorilo se i o tom da će ih poslati kućama i da će ih razdeliti među ostalim, ćesarskim pukovima. da isakoviču sasvim zacrni, dodeliše mu tih dana u puk i dva nemačka oficira. kroz dve nedelje, potom, okovaše kapetana pisčeviča i odvedoše ga da mu sude, kao bajagi zbog spremanja pobune. karlo lotarinški bio je otputovao u beč i vrhovnu komandu preuze baćanji. ulogorivši se posle kod varoši šerdinga, kraj reke ina, podunavski polk nestade u jesenjim maglama i kišama isakovič je spavao. po ceo dan spavao, pod kolima. jednog dana ču da ga u varoši traže i da se jedan trgovac raspituje za njega, koji mu donosi vest od brata, preko jednog bečkog trgovca, dimitrija kopše. isakovič zato siđe predvečer na reku, očekujući kod skele da mu se, sa druge strane, javi čovek po koga beše poslao vojnika. pošto je bio vetrovit i hladan dan, sedeći na jednoj staroj, nasukanoj skeli, pod strmom obalom, među mračnim, velikim žbunjem, on je u tami jedva mogao da raspozna čamac i ljude, kad se otisnuše sa suprotne obale. mrak je padao u mutljag pred njim, i, pošto je kiša sipila sa celog vidika, on jedva dočeka da može da ustane i priđe bliže vodi što je tekla pred starim balvanima, na kojima je sedeo. primetivši čun što mu se bližio, nestrpljivo viknu svog vojnika, koga beše poslao u varoš, pa zatim nemački, i trgovca. čovek jedan, zaogrnut vojničkim ogrtačem, diže se tad u čunu, dovikujući mu po vodi da mu donosi vesti od brata i, pošto isakovič siđe sasvim u blato, da mu donosi vesti o ženi. isakovič vide kako se čun, veliki i crn, približava, kako ga zaobrću veslima da bi uzeo tok vode, sasvim mračne, do nekoga drveća, gde je svetlucala varoš. nečujan, posle poslednjih udaraca veslom, čun se približi obali i on ga dohvati, privlačeći ga rukama. neki krupan čovek tad, koga njegov vojnik zadrža da ne padne, reče mu da se zove ahim rigel, da je trgovac u šerdingu, da je pre tri nedelje bio u beču, gde ga je njegov poznanik dimitrije kopša, trgovac, molio da preko svojih prijatelja potraži vuka isakoviča u engelštatu, u vojsci, jer se ni na kakva pisma ne javlja, pa da mu kaže da su mu deca zdrava, kao i brat, a da mu je žena, gospoža dafina, umrla. snuždivši se, nad prazninom porođaja, ona uvide da joj duši, ni u deci, neće ostati traga i umre, želeći što ne može da zasiti bar telo, razdragana uživanjima. dan kada je gospoži dafini došao suđeni čas, bio je topal, letnji dan, krajem avgusta, posle tronedeljne suše. krvarenje njene utrobe, što beše prestalo neko vreme, što ga možda turski hećim, svojim kupkama, ili lekar iz osečkog grada, svojim gvozdenim cevima, behu zalečili, počelo je iznova. iz krvi njene, zatim, poče da se širi neki strašan zadah, tako da su sve babe iz kuće okupljale se oko nje, krsteći se i bajući joj. poslednju noć, pred smrt, provela je u groznici, moleći neprestano devera da se odveze patrijarhu, i da izmoli dozvolu da je može preneti u manastir. nadala se, još uvek, da će se tamo isceliti. smirila se tek u zoru, kad ču kako vedrima zapljuskuju intov aranđela isakoviča i izvode njegove konje. dever joj je zbilja odlazio. on se bio rešio, najposle, posle tolikih nedelja oklevanja, da ide patrijarhu i da uopšte govori sa popovima o svetoj tajni venčanja, o braku koji je, nekad, za svoga brata sklopio, a sad, baš on, razorio. poslednju zoru u svom životu, dakle, gospoža dafina niti vide, niti ču. izmučena groznicom, zaspa ispružena i nepomična, od iznemoglosti, kao mrtva, sa očima svojim upalim, sa kožom ispod koje se videla svaka kost i svaka žila i žilica. poprskana, kao jutarnjom rosom, hladnim znojem što joj se beše slio na očne kapke, u krupnim kapljicama, ona se nije više micala, ni budila, dodirujući svojim pomodrelim usnama i nozdrvama svetlost dana, isto tako neosetljivo i nečujno, kao i bela peć, kraj njene postelje, kao i njena stolica, sa jastucima, kod rešetke prozora, kao i vrata, što behu, u. polumraku, uokvirena tankim okvirom svetlosti koja je prodirala i kroz pukotine. ležeći u zanosu, ne vide više promenu boja po stvarima, i sve jasnije senke gvozdene rešetke prozora, iza zavesa, koje beše navikla da gleda, inače, svakog jutra. ni let krupnih muva po zakrečenoj tavanici, praćen tihim zujanjem, pojačanim pri kraju, kad se svršava, koji je gledala i slušala u bolesti, čim bi se probudila. nije čula ni šum reke što je oticala, pod tom kućom, svom mirisnom od brašna, šum koji je u početku uznemiravao, a docnije uspavljivao, kao i šum vodenica, napolju, na reci, što ga je čula vrlo slabo, izdaleka, ali ipak neprekidno čula. sjaj sunca ne vide kako se razliva sa brda, u vrbake i poplavljene šiprage i baruštine, nad kojima su letele rode i vivci, koje beše navikla da posmatra, sedeći kod prozora, kao i mirna stada na obali, koja su se ogledala, glavačke, u vodi. nije se budila ni kad nesta s neba i srebrni deo meseca, koji je, poslednjih dana, sedeći, užasnuta svojim stanjem, od rane zore kod prozora, naročito rado zaticala u plavetnilu. bez nje se vide i jedan vrlo daleki red drveta, na brdu, što je postajao vidan tek kada bi sjaj zalio sve ravni, a što je već skoro dva meseca dobro znala i zapažala, očekujući svaki dan taj čas, jer bi onda prestalo smradno isparavanje bare i blata, ispod njenog prozora, a sunce bi je, zavaljenu i ukočenu, obasjalo s nogu do pasa, tako prijatno, da joj se činjaše da će ozdraviti. nije se budila ni kad se probudi sva kuća oko nje, svojim lađama, lađarima, ovčarima, i svinjarima, škripom đerma i rikom oko valova, kao ni tada kad joj sluškinje zavirivahu kroz tiho odškrinuta vrata i, videvši je da spava, na prstima prilažahu njenom sanduku sa novim haljinama, koje je poslednjih dana udešavala i šila. u nesvesti, sa drhćućim usnama, cvokoćući zubima, na kojima se beše nahvatala pena, nije se više doticala ni onih grozničavih, zamišljenih slika koje su joj, kao i te stvarne, bile svake zore pred očima. bara i barovitog blatišta, po kome joj se približavao muž, sa strašnim ranama na telu, otvorenim, rasporenim trbuhom, isteklim očima, razbijenim temenom, šireći ruke da je dohvati i zadavi, mada je ona nestajala iz njegovih ruku, kao sen. vojničke povorke koja je koračala oko nje, sve brže, u kojoj je, po deset puta, ugledala i svog muža, strahovitog, glavatog i krvavog. dalekih gradova, po čijim je strmim ulicama, sva zadihana, trčala sa mužem, dok su na njih, a naročito na nju, svi pucali. ne samo neki vojnici, već i oružje što je lebdelo u zraku i visilo sa drveća. devera svog, aranđela, koga je u bolesti često i rado sanjala kako je ljubi pod pazuhom i kako je golica. padajući iz nesvesti u nesvest, prekidala je to jutro svaki dodir i sa nebom i sa zemljom. ležala je nepomično, tamna kao lešina, oznojena, u postelji. pa ipak se, pred podne, opet povrati. progleda umorno, svojim velikim očima. vide tavanicu nad glavom i zakrečenu, debelu gredu, u kojoj su bila duboko urezana četiri slova hrista. osvestiv se, ona za trenut poznade svoju izbu, koja beše sva zastrta čaršavima natopljenim sirćetom, i dve babe, koje su neprestano obilazile oko nje, brisući joj usta i oči, uspijajući se i krsteći se. preneražena, shvati da je na samrti. tada htede da skoči od užasa i da vrisne, trzajući se u postelji i tresući glavom po jastucima, dok je babe ne prihvatiše. njen krik se jedva ču do dvorišta, mada se njoj činjaše da viče tako glasno da će je čuti i na drugoj obali reke, a njeno trzanje ruku jedva je malo pridiže. ta slabost, tako iznenadna, prema kojoj se jučerašnja njena snaga činila neverovatna, preplašila je toliko da suludo poče plakati. na to se po celoj kući razleže plač i vrisak žena. podignuta na jastuke, mrmljajući izbezumljeno, ona je pokušavala da rukama dohvati nešto, dok su joj brisali znoj i kosu sa lica i smirila se tek kad joj dovedoše decu. uzdignutom glavom, širom otvorenim očima, dišući brzo, ona je preletela pogledom, neprestano, od zida, do zida. bila je potpuno pri svesti, ali zaboravljajući svaki čas gde se nalazi. tako je, sklapajući oči da ih opet otvori, gubeći sluh da posle opet čuje i najtišu reč, mucajući da posle opet progovori tiho, ali sasvim razgovetno, počela da se muči i mučila se do noći. besmislenim očajanjem zaželela je da vidi, još jednom, muža, mada je znala, u potpunoj svesti, da je vuk isakovič otišao i kud je otišao. strahujući godinama za njegov život i bojeći se da ga ne ubiju, ona se, grozeći se toga, bila navikla da misli kako će on umreti, ili kako će ga jednoga dana vratiti kući krvavog, tim pre što je i on uvek to govorio. sad joj se činjaše neshvatljivo da ona umire pre njega, a još više da on nije tu. činilo joj se da bi sama njegova prisutnost bila dovoljna da njenu smrt možda i otkloni, a svakako da je olakša, tako da bi joj se činilo kao san koji nailazi. ni na kraj pameti joj ne beše da to možda ne bi moglo biti, zato što mu je ona bila neverna. naprotiv, mišljaše da bi mu i to pričala, kao i sve druge svoje patnje, za vreme njegovog odsustva. glavno bi bilo da je on tu, kraj nje, a ona je bila uverena da bi došao, kad bi znao da ona umire. četiri puta joj se, to posle podne, činilo da joj muž ulazi i četiri puta pitala je za njega i govorila o njemu, kao prisutnom, tako da se babama, a osobito matorom ananiju, pričini kao da je vrag ušao u kuću. u toj svojoj žudnji za mužem, ne samo da nije bila istrajna i isključiva, celog tog groznog dana, već je, naprotiv, isto tako željno, iščekivala i svog devera, aranđela, i pitala za njega, osluškujući ne bi li čula njegov hod, ili glas. za vreme bolesti, kad joj je bilo dobro, ona ne samo da nije nalazila više da je žut i odvratan, već joj se, sve više, činio ceo od ćilibara, osobito kad bi joj svojim nemirnim rukama grlio kolena. bivši joj se njen život, sa mužem, vraćao u pameti, tog poslednjeg dana, kao sasvim zamagljen, i ona ga uopšte više nije, kao pre, celog premišljala. sa deverom, naprotiv, koji joj se posle one noći kad mu pade šaka, nije učinio mio, nego tek docnije, činio joj se život, budući život, divan. divan, jer bi tek sada znala da živi, onako kako, pre, nije ni slutila da se može živeti. nerešljiva, u svojim mislima, o svemu tome, ona je primetila da bi tako nerešljiva bila i u sitnijim željama svojim. osetila je samo da su one ženetine. jedna turkinja i dve sestre, rumunke, koje pre nije marila, a koje su joj dolazile u kuću skoro svaki dan, da joj pričaju svoja čuda koja su činile sa muškarcima, imale pravo, jer su bar znale zašto su živele. ona im je zavidela na razvratnom životu i prekomernim nasladama, i u svojim grozničavim mislima zamišljala scene njinog burnog života. onako kako ih je sebi, po njihovom pričanju, predstavljala. pod uticajem uspomena na ljubavni način i na uživanja svoga devera, ona htede da i poslednjeg dana svoga života uveri sebe da je pošla prema jednom, jezovito prijatnom životu, koji je čeka uz aranđela isakoviča. uopšte prema jednom životu, prema kome je onaj njen bivši život bio ne samo zlehudan, već i uzaludan, strašno uzaludan, sa detinjstvom kod očuha, sa devojaštvom kod tetke, sa udadbom, porođajima i prolaznošću, što je, u nemaštini i seljakanju, bila tako jednolika i tupa. dišući brzo i teško, podignuta na jastuke, ona je pojurila još jednom, u mislima, po praznini svog ženskog života, što je, kao i te grede nabijene zemljom, kao i to žito na tavanu, pod kojim se pojavila tavanica, kao i njene haljine što su bile razbacane po sanduku, bio sav razdeljen ćudima i požudama njenog muža i devera, međ kojima se ona našla, kao luda. sa užasom u ukočenom pogledu, zaiska da joj se prinese ogledalo, ono isto ogledalo, okovano u okvir od gvozdenog cveća, koje su joj babe, malo pre, gurale pod nos, da vide da li još diše. videvši svoje upale oči, strahovito čelo i sasušen vrat, mada ležaše nepomično, nasluti i svu rugobu pokrivenih svojih udova i opet poče da plače. dok su ta dva muškarca ostajala da žive i da se vesele, omatoreli, sa svojim utrobama, u kojima nema bolesti kao što je njena, ni krvarenja, ona je osećala da će biti bačena iz kuće, kao krpa. spazivši pod jednim razastrtim čaršavom svoje devojčice, ona je, pogledom u kom je bilo više gnušanja nego žalosti, okrenula glavu od one manje, sve krastave, i zadržala pogled na starijoj, koja, držeći za ruku jednu sluškinju, jednako nešto raspitivaše. i u tom detetu, vide da će ostati samo kao neizvesna uspomena, neodređenog lika, kojeg će joj se kći jedva sećati. razmišljajući, pre, kako bi bilo da se preuda za bogatoga aranđela, naročito ako joj muž pogine, ona je kao zaboravljala da ima dece, jer su joj ta deca bila tako dosadna. niti je mogla da se za njih brine, niti su je o tome pitali. znajući već da će umreti, ona ih je ostavljala sa osećajem nemoći da ih zadrži kraj sebe, kao i sve drugo što su joj, na jedno kratko vreme, davali, kao da je njeno, a posle joj opet uzimali. sa njenog tela odlazilo je to sve, ali bez dobra za nju, bez zahvalnosti, bez budućnosti. ona je ostajala sa svojom groznom, praznom utrobom, iz koje se širio težak zadah, dok se ona previjala u bolovima i mukama. predveče, gospoža dafina dolazila je k sebi, u groznici, još samo na mahove. videla je tada, kao senke, nepoznate prilike kako prilaze njenoj postelji, osvetljene kandilom, jer pola srebrobogatoga zemuna beše nagrnulo da je gleda. oko pet sati, otprilike, probudila se i setila konja koje joj aranđel beše darovao, pa je slabim glasom naredila da im se odnese šećer. u isti mah govorila je o deveru vrlo pohvalno, ističući da će se sa njim preseliti u budim. malo docnije, ona opet pogleda svojim velikim modrim očima, boje zimskog neba, mirno i čisto. bila je pri potpunoj svesti. zapita za muža i odmah zatim seti se, hotimice, prve godine svoga braka. učini joj se opet da je samo ono leto bilo istinsko, sa svojim travama i lišćem, sitnim bubama i mravima, noću srebrnim šumama. razmišljajući o svojim prvim danima sa vukom isakovičem, njegov brat, sa svojim ljubakanjem, sada, dođe joj prosto smešan, toliko joj se onaj prvi i ono prvo vreme njenog braka učiniše divnim. kao da vide sebe, još jednom, u svojim plavim, žutim, zelenim, drečećim svilama koje je volela, sa svojim snažnim, krasnim nogama i pravim ramenima i oči joj poplaviše od žalosti, za sobom. bila je i tad još željna ljubavi. nije ni primetila da napolju zalazi sunce, ni vrućinu oko kuće, ni prašinu, nije više znala ni gde su napolju brda, vrbaci, ostrva i nije više čula šum vode, kao ni popa na dnu izbe, koji je, neprekidno, mrmljao grčke molitve. oko sedam sati zaiska da odgrnu zavese i da puste unutra vazduh letnjeg večera, u kom se stišavaše napolju sve, i lađe, i stada, i dugi redovi tovara, što su pristizali i zveckali svojim zvoncadima. početak te večeri videla je već u nekoj magli, sa visokog, znojem natopljenog uzglavlja, obronke brda, bezmernu širinu i vode blatišta usahnulog, od kojih se, u prozoru, video samo jedan deo, sa bedemima grada. u mukama, skupivši poslednju snagu, zaiska da je operu i umiju, i, na zaprepašćenje uplakanih sluškinja, poče da namešta kosu i naredi da joj udese i ofarbaju nokte. pokrivena svilenom maramom, koju izabra oklevajući, ona dade kesu dukata, koju je čuvala pod jastukom, matorom slugi svoga devera, pa se zatim zagleda u vrata kao da je čekala da neko uđe. ležala je posle, umivena i očešljana, mirna, izdišući, sa očima širom otvorenim, tako da nisu smeli da joj priđu, ne znajući da li je još živa, ili je mrtva. dok mu je snaha umirala, aranđel isakovič truckao se putem, u svom intovu, uveren da će ona i umreti. lekari mu behu već davno rekli da nemaju nade, jer su oboje bili uvereni da je ona sama pokušala da se otrese bremenitosti i da je zato nešto popila. predviđajući njenu smrt, obojica ga uveravahu da joj je kraj blizu, jer turčin mišljaše da joj utroba truli i zato krvavi, a onaj drugi, da joj utroba krvavi pa zato nešto unutra truli. bili su ubeđeni da će mu snaha umreti. aranđel isakovič bio je uveren, i u to, da o razvodu braka ne može biti ni reči i da nema toga popa, ni patrijarha, koji će je uzeti od njegovog brata da je preda njemu. ipak je svaki dan obećavao svojoj snahi da će ići patrijarhu. od onog dana kad je zatekao snahu povređenu, aranđel isakovič beše kao izbezumljen. stao je i nije odlazio nikuda. prvih dana stizao je još do oseka i, kovina, svojim lađama i svojim dželepima, žureći, ploveći i noću, ćutljiv, govoreći jedva koju reč, ali ga na gornjem dunavu, u beču i budimu, gde je imao velikih naslaga izrađenih koža i oprema za konje, uzalud očekivahu to leto, do u poznu jesen. kroz nedelju dve dana nije više stizao ni do oseka, ni do petrovaradina, pa nije više prelazio ni turcima. zelen od besa zbog gubitaka, hodao je nečujno po izbama svoje velike kuće na vodi, zagledajući snahu dok je spavala i ljubeći je čim bi joj bilo, dan dva, malo bolje. gadeći se onog što joj se beše desilo, on bi, možda jedini, video na njoj jasne tragove njene vanredne lepote koja se na prečac gubila. prikupljajući lađe oko svoje kuće i svojih obora, u blatu, on poče izvlačiti i svoj novac iz turske i vlaške, šaljući ga na sever. nije hteo, kao pre, da je ostavlja, nije hteo ni da zalazi više na jug, po stoku, nego je rešio da trguje isključivo srebrom, ali isto tako ludo, hrabro, neizvesno i pljačkaški, kao što je trgovao i stokom i hranom. ipak je najveći deo dana provodio kraj nje, nemoćan da joj prebaci koliko mu štete nanosi u trgovini, ali dajući joj to na znanje svaki put, okolišnim putem, ističući svoju veliku ljubav prema njoj, kao da je zato trebala da mu bude zahvalna. sedeći na njenoj postelji, u svom plavom kaftanu, utegnut svilenim, šarenim pojasom, on joj je svojim žutim rukama stiskao ramena, koja više nisu bila ni onako čvrsta, ni onako lepa, umiljavajući se, svojim žućkastim očima i pljosnatim nosem, golicajući je svojom retkom bradicom, gurkajući je glavom u grudi, kao neki pitomi jarac. osetiv da ona, na sve to, prilično hladno ćuti i da njega smatra za uzrok svoje nesreće i bolesti, on bi zatim, obično, počeo naširoko da je podseća na onu njinu strašnu, razbludnu noć, kada je više silom, nego milom, zadobi. ustima koja mu behu mirisna od skupocenog duvana, i slatka, od turskih slatkiša, on bi je tad sećao njinih ljubavnih scena, ponavljajući svoje pohvale njenim vanrednim pokretima, lepoti njenih udova, načinu njenog davanja, opisujući sve do sitnica, upaljenim pogledom i prigušenim šapatom, ljubeći je na kraju svega toga, kao lud. gospoža dafina, koja takve stvari od svoga muža nikad ne beše čula, jer je vuk isakovič ćutao, ne samo posle sastanka sa njom, već i za vreme ljubavnih pothvata, nije marila to tepanje, tu blagoglagoljivost svoga devera, posle ljubavi, jer joj beše otužna. okrenuvši glavu u stranu, zgrčena od bolova, trpela je međutim njegove plahe poljupce, jednim nejasnim osmehom, kao i one kobne noći, ne odavši se da li joj to, zbilja, čini zadovoljstvo. aranđel isakovič, koji se u početku njene bolesti beše zgadio toliko, da je neko vreme bežao od kuće, popustio je posle, preplašen i preneražen, pa je postao tokom njene bolesti pazljiv, jer je imao pri tome svojih računa. u danima kad se njeno stanje poboljšavalo, on joj prilažaše češće, ljubeći je. kad joj beše sasvim pozlilo, ne samo da opet ne pobeže, već konačno zastade kraj njene bolesničke postelje. satima je tada držaše u naručju, kao u nekom prijatnom zanosu. ne beše više snažna, ali joj kolena nikako nije mogao da zaboravi. ne beše više ni strasna, ali joj glas još uvek beše mio i, od njenog zagrljaja, njega je još uvek podilazila jeza požude. ne samo da više nije mislio da uzme drugu, već joj je jednako ponavljao, kakva je bila one noći i kako je ona, samo ona, drukčija nego sve druge žene, u svakom pogledu. tvrdoglavo, kao omađijan, on joj je jednako opisivao njene telesne čari, kojih više nije bilo, tako da je plakala. to što beše bolesna, ne samo da ga docnije nije odbijalo, već ga je još više privuklo. uzdržljivost se njegova pretvori u neko očekivanje, neobično i vanredno, za njega. pošto je kroz pakao pod sobom propustio toliko žena, sa ovom mu se učini kao da će na nebo. zagledan u njene oči, počeo je čak da mirno misli i o tome da ona može umreti. tim više što mu se doživotna veza sa njom i sad još činila prava ludost. naviknut na razvrat, pri svom trgovanju i seljakanju, aranđel isakovič zavole svoju snahu pred njenu smrt, jednim čistim i oštrim osećajem od kojeg se otimao i o kome dotle nije imao ni pojma. prepirući se i sam sa sobom, oseti da se u njemu zbiva nešto što pre nije znao da se može zbiti. tresući se i odskačući, u svom intovu, kojim je besomučno jurio, prekim putevima, prema fruškoj gori, on je stajao u kolima kao strašilo, između gajeva, žbunja i pokošenih livada, dovikujući slugama. razdražen, gotov na sva iznenađenja, na pljačku i cenkanje, kao u svojim trgovačkim poslovima, hteo je da od popova iskamdži što bude moguće, ne tražeći baš razvod braka. zašto je hteo sad da sve prizna tuđim ljudima, zašto je očekivao da će mu ti popovi moći nešto pomoći, kad je, pre, bio uveren da je ispovedati se besmisleno i ludo, ni sam nije znao. jasno mu beše samo da joj treba učiniti sve što traži, da joj treba dati sve što ište. ma posle i bežao od nje, on je bio gotov da je razvede od brata i da je primi sa decom. mada je naslutio da je ona željna njegovih talira, on je bio rešio da je pusti i u svoje bogatstvo, poklanjajući joj lađe, obore i kuće. kao neku draganu, hteo je, pre svega, da je dobro plati, tim pre što je uskoro i tako mogla umreti. uostalom, pri samoj pomisli da je odbije, ona se dizala pred njim, strašna kao neka veštica, preteći, tako da mu je život postajao mrzak, čim bi se setio da ona može početi i kukati i prekorevati. da sve to uopšte nije predvideo, a da sve ostalo beše predvideo, bilo mu je najstrašnije. grizlo ga je što je sve svoje poslove udešavao, a ovaj nije mogao da udesi. celo proleće imao je lude sreće u prodaji stoke, i beše opljačkao pola vlaške, pa je, po odlasku bratovljevom, očekivao da će sa svojom snahom doživeti neizmernu sreću, bez ikakvih briga. slasti, razblude, prikriveno, nikom znano, u onoj svojoj velikoj kući na vodi, nagradivši je posle bogato, zadržavši je u kući, dok mu se brat ne vrati, pa i onda ako se više ne vrati. ono što je aranđel isakovič, najposle, posle tolikih žena, već jednom želeo, bilo je uživanje bez tih ženskih obešenjakluka, kupovanja nakita, poklona, sukanja, dukata, bez tog večitog tužakanja, moljakanja, plača i jadanja, bez briga i muka sa njima. hteo je da poživi, kao pod nekom zelenom, beskrajnom vodom, u kojoj bi ublažena bila svetlost dana, u kojoj bi mu telo kretalo se kao u snu, po kojoj bi mogao da se ispruži, da ga voda nosi, nosi, kao njegove lađe, kad nema vetra, lako i nečujno. mesto toga, počeo je da se davi sa konjima u blatu i da guta pesak, koprcajući se, u mulju, koji nikako nije mogao da izbriše iz sećanja. bio je željan svoje snahe, neviđene lepote i snage njenih udova radi, ne očekujući u tom grehu, koji će ostati skriven od sveta, nikakve brige, ni neprijatnosti, kakvih je imao kod drugih žena. i da mesto čistih nebesa i slasti telesnih, kao neki paša oko svoga vrta i šedrvana, naiđe na kud i kamo strašniju patnju, nego što je ikad mogao očekivati, to ga je najviše potreslo, razdražilo, skrhalo, a, posle, do dna duše ražalostilo. tvrdoglavo, požuteo i pozeleneo od besa i očajanja, hteo je da se nada i onda kada je već i sam video da je sve svršeno. ne misleći na brata, ni za čas, ne očekujući ga, ne bojeći ga se, ne mareći uopšte za njega, bez ikakve griže savesti, on postade ipak pogružen od nesreće koja mu se na vrat beše srušila. za svoje bezbrojne žene, pri svom seljakanju, nije zapitkivao, niti je mario za njih posle rastanka. nije mu ni na pamet padalo da bi se kojoj trebalo vratiti. da mu se snaha unesrećila, da mu je poružnela, i to tek što je beše dobio, to mu nikako nije išlo u glavu. nemoguće mu se činilo da ona, onoliko lepa, ne bude krasna, sa svojim grudima, plećima, kukovima, kolenima, bar dotle dok se on sav ne rastopi od milja, dok je se ne zasiti od uživanja. nemoguće mu se činilo da se njena lepota, onolika lepota tela, neće vratiti. bežeći od kuće, kad je jaukala, dovodeći lekara, on je nije napuštao danima, sedeći sa njom zadivljen, čim bi se oporavljala, svetlog čela, bolno nasmešnih usta, i odmah, opet lepih, belih članaka. spasa joj mora da ima negde, kao i njemu, mišljaše, a da to divno bezbrižno vreme, što je hteo da proživi sa svojom snahom, prođe, kao i sa drugim ženama, u nezgodama i dosadama, pa čak i u patnjama i užasima, to nikako nije hteo da pomisli. verovao je da će, ovoga puta, doživeti nešto što one druge nisu mogle da mu dadu i verovao je da mora postojati u njegovom životu neko doba u kom će mu biti prijatno i dobro, lako, kao na nebesima, kao što je njegov brat vuk verovao da mora negde biti neka dobra i krasna zemlja, kuda svi treba da se isele. kad je video da ona zbilja umire, aranđel isakovič beše tako zbunjen, da je bio neizvesniji u svojim mislima i željama i od nje i od brata koji se potucao po ratištu. gušeći u sebi osećaj nestrpljenja, aranđel isakovič smatrao je da će njenom smrću biti svima patnjama kraj. greh njegov ostaće tajna, niko je više neće imati, a ta njegova jedina, prava ljubav u životu, svršiće se u nekoj svetlosti, bez koje bi, to je osećao, postala neizdržljiva, mračna patnja i kazna. njena smrt činjaše mu se katkad potrebna, na kraju burnih pokreta njenog razgolićenog, vanrednog i strasnog tela. odmah zatim trzao se u mislima, misleći da nema čega da se boji, ni ako ostane živa, i njena smrt mu tada, na kraju tog, tako dugog, čekanja da je dobije, izgledaše toliko grozna, da je mislio da će onda i on propasti, odleteti jaukom nekud glavačke, u vodu, razdražen, očajan, osramoćen, prevaren, ne mogući da ostane bez nje, u toj kući, sa tom decom, očekujući brata. mišljaše da bi, posle njene smrti, mogao da ostane na svetu samo onda ako više ne bi morao da se kreće, ako bi mogao da ostane sasvim sam i da ćuti, ako bi se skamenio. u karlovce je pošao tek da bi se smirili u kući i da bi joj učinio po volji i doveo popa. jureći preko njiva, baruština i prokrčenih šuma, on je znao da se vozi uzalud, ali je ipak hitao. topole, jablanove i bagrenje udarao je po žilama svojim kolima, a granje mu je to vraćalo, kačeći se za kola i udarajući ga po glavi. iz velikih hladovina, spuštao se u osunčane ravni, mnogo neosetljiviji za sve te promene od brata, a pse koji su umorni jurili za kolima, isterujući iz trave ševe, nijedanput nije pogledao. podvikujući slugama, koje su morale da sede visoko i pravo, u opasnosti, svaki čas, da padnu među konje, i nisu smele da se osvrnu, nije video ni pašnjake, ni nova naselja, već je jurio pravo, stojeći, stisnutih zuba, zagledan u sebe, u svoj život i svoju kuću u kojoj mu je snaha umirala. tek kada su kola pošla lagano uzbrdo, prema đumruku karlovačkom, arandel isakovič pade unazad umoran i sklopi oči, iznemogao, opaljen žegom, osećajući prijatno da prolazi kroz senke rastovih šumaraka, zatim kraj mirisnih vinograda, preko potoka što žubore, duž voćnjaka i šljivaka, sa kojih su šljive, od treska njegovog intova, padale za njim, po zemlji. već kod prvih kuća karlovaca, dok su se pela uzbrdicom, zapadajući točkovima u rupe izlokane od davnih kiša, nakrivljena tako jako da se činjaše kao da će svaki čas izvrnuti se nizbrdo, kola aranđela isakoviča izazvala su veliko komešanje i graju po kućama i oborima, a naročito po zemunicama novih naseljenika. oni behu došli iz serbije za patrijarhom, tek pre sedam godina. oca aranđelovog, lazara isakoviča, dobro su znali, terajući mu stada i prodavajući mu goveda, svud tragom austrijske vojske što je nadirala za turcima. još izdaleka, svojom svežom farbom i zvoncadima, intov aranđela isakoviča skupljao je, ljuljajući se ispod i iznad okolnih brdašca, sve živo. sve mu je trčalo u susret, očekujući ga da priđe bliže, kao lađa. sluge koje su jahale pred njim, i sluge koje su sedele na intovu iskrivljene, pokušavajući da sede nepomično i pravo, pucale su bičevima i vikale na sav taj svet što se strčao oko kola, zaostajući za časak kad bi aranđel isakovič bacio, u travu i trnje za sobom, ili u vis, među grane, pregršt novca, razdraživši tim pokretom ruke, svaki put, svoje pse, tako da su napadali na ljude. zavaljen na jastucima u kolima, zamišljen, on uostalom i nije gledao taj svet, već goveda i obore, i krovove zemunica, jedva dva tri pedlja nad zemljom. u sebi, prodavao je sve to i kupovao, mrmljajući. pri strmim prelazima preko jarkova video je samo napregnute sapi i trbuhe konja, po kojima behu od napora iskočile žile, da se zatim, opet zagleda, kao iz nekog sna, u svoje sluge, koje su ravnomerno skakale sa kola, sad desno, sad levo, da podmeću cepanice pod točkove, te da ih zakoče. silazeći ka zidanim kućama varoši, aranđel isakovič vukao je za svojim velikim kolima čitavu povorku radoznalog sveta, koju nije bilo moguće oterati. navikao da se oko njega kupi svet, pa da moli i prosjači, on je i sad puštao da mu prilaze ruci, pa je mirno trpeo i one koji su trčali uz kola, pa čak i one koji su ga hvatali za rukav, plačući. zastavši kod jedne česme, ostavio je svoja kola pod nekim šljivama, pošav nizbrdo, praćen gomilom radoznalih kroz prekopane vinograde i trnovito žbunje, do kuće u kojoj se beše smestio, to leto, mitropolit. pojavivši se pred kapijom, u svom čudnom odelu, nakinđuren i namirisan, brojeći svoje brojanice, dok se oko njega tiskala i gurala sirotinja, aranđel isakovič oseti i sam da tako šaren, opkoljen psima, zbilja ne izgleda kao hadžija i vide kako ga i sa okolnih, malih i tamnih prozorčića kuća posmatraju. pošto je odstojao neko vreme pred ogromnom kapijom, na kojoj behu izrezana dva krsta, i nagledao se okolnih kuća i krovova, bio je pušten unutra, ali samo sa jednim slugom. pod teškim svodom zdanja, po kom su bile izvešane ikone, aranđel isakovič, u mraku i hladu, posle vrućine i sjaja spoljašnjeg, pognu glavu i kaza kaluđerima ko je. koračajući nesigurno, po daskama položenim po zemlji, priđe jednoj uzidanoj klupi i sede, videvši kako ga zbunjeno posmatraju, mesto da ga odvedu patrijarhu. kuća u koju beše ušao bila je neko staro zdanje, zazidano sa svih strana, sa dvorištem i štalama, pred kojima beše nasuta neka zemlja, iz koje beše nikla bujna trava. nad tom humkom, bilo se nadnelo nekoliko plodnih jabuka, čije su grane povile se do zemlje, pune sazrelog voća. uokolo, gore, vide drvene tremove, po kojima su promicali kaluđeri, kao crne senke, pod velikim kandilima, a na dnu dvorišta, iza drveća, zvonik od balvana, na kome se, u visini, beše naselilo nekoliko vrana. za zvonikom visilo je čudno, dugo uže, palo po zemlji kao klupče neke bele i debele zmije. u dvorištu je bila potpuna tišina. među visokim zidovima videla se uzana i plava površina neba, nepromenljiva i čista. aranđel isakovič beše pognuo pleća, još više, od umora, posle duge vožnje, i osetio da, u stvari, od ovog njegovog susreta sa patrijarhom zavisi njen život, ili spokojno umiranje. zidovi oko njega i tremovi behu toliko mirni, kaluđeri mu prilažahu tako tromo i tiho, da mu se u prvi mah učini da je besmisleno tu, uopšte, govoriti, i da će se rešiti sve samo od sebe. kad mu se kaluđeri vratiše i kad mu rekoše da ga patrijarhu ne mogu voditi, jer je u kući puno gostiju, pošto je toga dana stigla, u posetu, sestra patrijarhova, gospoža polkovnika raškoviča, sa svojim ćerkama, aranđel isakovič se uvređeno diže sa klupe i, mada je bio samo srednje visine i vrlo lak, dođe nekako viši i oholiji, svojim žutim, tamnim, ispijenim licem. jedan od kaluđera tad, oborivši oči, dodade da je uostalom mitropolitu već više dana zlo na očima, tako da leži u mračnoj ćeliji prostrt, pokrivenih očnih kapaka, pa se moli bogu, te ni s kim i ne govori. aranđel isakovič razgrnu svoje odelo i isprsi se, pod svojim žutim i šarenim svilama, i nape se, opasan skupocenim nakitom. tihim glasom i ljubaznom, lažnom skromnošću, ponovi ko je, spomenuv svoga brata vuka, rekavši da hoće da govori lično patrijarhu, s kim je imao čast prošle zime, dva puta, duže da razgovara. čuvši ime njegovog brata vuka, kaluđeri kao da se razveseliše. udariše u pohvale i blagosiljanje vojene hrabrosti onoga, njegove privrženosti pravoslavlju i darežljivosti prema njima. u njihovim uzvicima, vuk isakovič se činjaše kao neki hrišćanski svetitelj, što jaši na konju, u odbranu nesrećnih kaluđera i svih izbeglica iz krvave serbije, koji će im još mnogo dobra činiti, kad se vrati sa vojne. aranđel isakovič sedeo je, kad ih opet otposla, sa svojim slugom, koji stajaše skoro nepomičan, u dnu kapije. da me ne drže za bludnika, pomisli da nisu dočuli što, mišljaše zagledan tupo u drveni zvonik i voćke u dvorištu. kajao se što je došao, videv da ne mogu da mu pomognu i da oni, svakako, znaju njegov život, koji je provodio na lađama i po tuđini. činilo mu se da ga, mada je i on bio darežljiv prema crkvi, preziru. učini mu se da, pri jednom prozoru na spratu, vide lice mitropolitovo, sa do grla i ušiju zaraslom bradom, malim brcima i lukavim očima. primeti da ga i sa drugih prozora posmatraju i paze. tada, u svom gnevu i stidu, prekrsti noge na kamenoj klupi, propuši i sede kao turčin. kaluđeri mu dođoše i po drugi put, javljajući mu da patrijarh ne može da ga pusti k sebi, ali da će se bolesnoj gospoži dafini poslati naročiti kaluđer. inače mu savetuje da ide episkopu nenadoviču, koga i onako poznaje, pa da s njim razgovara o toj njegovoj važnoj stvari, o kojoj hoće da govori. izgubivši strpljenje tad, aranđel isakovič poče da ih kori, već potpuno pribran, kiselim i gorkim podsmehom. iznenada, prebacivao im je da su gori od tih vojnika što prosipaju krv i žive kao cigani, koje gde. prebacivao im je da su krivi što se svet seljaka i što oni, trgovci i zanatlije, nikako ne mogu da se skrase. što se tiče njegovoga brata vuka, koga toliko hvale, taj je tek pravi ciganin, što svoje obešenjakluke i lenjovanja zabašuruje večitim ponavljanjem obećanja da će ići u rusiju, gde će sve biti bolje. udarivši zatim na patrijarha, reče zaprepašćenim kaluđerima mnogo što šta, što nije trebao da kaže. načinio je pustom džimrijom bivšeg pećskog arhiepiskopa i slavenoserbskog patrijarha ugarske, serbie, bugarske, bosne, grčke, dalmacije, horvatske, slavonije, i celog ilirika, koji će još trebati njegove pare. što se pak tiče tih para, on ih odmah i pokaza, izručivši u svoje krilo dve kese dukata. i ne samo da im te dukate pokaza, već ih poče i prebrojavati, nadovezujući da je toliko i toliko hteo darovati za zidanje patrijarhove crkve, toliko i toliko za zvona, toliko i toliko za sliku blaženopočivšeg cara uroša nejakog, toliko i toliko za opravku manastira i, najposle, toliko i toliko za patrijarhove monahe. pri tom je duboko uzdisao, dok su oni mirisali bosiljak, sve češće. onako uzgred, reče im tada da najposle ni on, aranđel isakovič, iako je samo trgovac, nije manje zaslužan od svoga brata vuka, iako se onaj pročuo po saborima, tim pre što onaj samo bulazni i priča i obećava a on vaistinu trguje, prodaje i kupuje, a što kupi, to ume i da sačuva. ako se prevare u njegovom bratu vuku, koji bi da ih sve najradije opet potera po ravnima, brdima, baruštinama i šumama sve do te nepoznate rusije, do koje se skapava dok se stigne, videće ko je on, aranđel isakovič, kome je tumaranja već dosta i koji će ostati tu, gde su se, najposle, naselili. i ne samo ostati, već sve i pokupovati, da i crkvama od svega toga da, kao što daje i drugima, zanatlijama i lađarima, mnogo više nego njegov brat. uvređen, osetivši se zadržan tu pod kapijom, stojeći kao poliven, sa prozora, čabrom hladne vode, aranđel isakovič širio je trgovacki svoje široke rukave, uzdizao glavu i okretao se jednako da pođe, među kaluđerima koji su bili zbunjeni i nerešljivi, ne znajući šta da čine, jer nisu razumeli što je toliko gnevan, ni što im to govori. zna on, uostalom, rekao je još, da je neko pričao koješta o tome što njegova snaha živi u njegovoj kući, u zemunu. istina je međutim to da je njegov brat na vojni, i da je neko rnorao primiti nejaku dečicu, a istina je i to da ona leži na samrti i da on o tom hoće da govori sa patrijarhom, jer tu ima nešto i patrijarh da kaže. ne dajući kaluđerima da dođu do reči, mada se od njih jedan ponudi da još jednom ide gore i da javi njegovu želju, aranđel isakovič, sasvim razuzdan, piskavim glasom, poče pred polazak da hvali sebe. ako je on trgovac, bar se zna da što on uzme u ruke, to više ne ispušta. sa čijim je novcem darivao njegov brat njih i njihove crkve, ako nije sa njegovim, i ko će im sačuvati sve što dobiju, ako ne on i njegovi ljudi što se naseljavaju duž reke, ali da ostanu, a ne da se sele opet dalje. sve pripada onom ko se nađe u blizini, a ne onom ko se skita kao ciganin. onaj koji je izdržao pomor stoke, kad su došli, bez vike i dreke, izdržaće i budućnost i neće otići, a koje video njega aranđela isakoviča da je, i inače, okom trenuo kad mu potonuše lađe, ili kad mu opljačkaše krda? ako se pročulo da je bludnik i ako već davno govore da kupuje i žene, ipak nije izvesno da on ne bi mogao da im bude ktitor, a kad se smiri, da živi kao pravi svetac. iz zemuna, čim se vrati, obeća da će im poslati puna kola ikona, lepših nego ove po svodu, a što se tiče zvonika, koji pogleda prezrivo, u dnu dvorišta, zvonik u njegovom naselju je viši, od većih balvana i sa kamenitim postoljem. nek to kažu patrijarhu. tako, zagledan u zvonik drveni, u kom je nepomično visilo zvono, u voćnjak, u kom su nepomično visile bezbrojne jabuke, u štale i tremove, u prozore gore, u kojima ne beše ni jednog jedinog pokreta, on oseti naglo, u mračnoj hladovini svoda, pod ikonama i kandilima, da govori suviše glasno i da se u stvari svađa, a svađa besmisleno, gde tome nije mesta. ućutavši iznenada, pođe naglo kapiji, pojavi se pred svetinom, sav žut od stida, vičući na sluge, kijajući na pripeci, opkoljen kaluđerima, koji sad činjahu sve da ga zadrže. svetina, koja se beše skupila pred kapijom, među kojom sad beše i nekoliko cigana, u krpama, skoro golih, koji su skakali sve na jednoj nozi, proseći i vapijući za milostinjom, ne beše ništa čula, ni videla od onog što se iza kapije događalo. kraj svih slugu aranđelovih, koji su pucali bičevima, svetina u gomili pođe za aranđelom isakovičem do kola, i ne znajući kuda ide. aranđel isakovič potera žurno, uzbrdo, odmičući po jarugama i voćnjacima, kao da se vozio po krovovima kuća, što ostadoše u dolji, sa svojim nadstrešnicama od slame i trske, svojim oborima i kočinama, izbušenim u zemlji, pod ogromnim stablima i žilama hrastova i bagremova. za njim, među drvećem, po brdu, trčalo je još svega nekoliko prosjaka, ostali behu zaostali. u dolji i na brdu videla se cela varoš, rasuta među baruštinama i trskom, a, dalje, prokrčene šume i, dublje, široka reka, u trščacima i barama, među vrbacima, iz kojih se ukaza beskrajna ravan. sunce je bilo strašno pripeklo, tako da se kola, kao usijanim gvožđem okovana, batrgala među jarugama i drvećem, praćena iznemoglim psima, do voćnjaka episkopa nenadoviča, koji je to leto bio podigao malu, drvenu crkvicu, kraj svoje kuće i okupio oko sebe nekoliko kaluđera, koji behu dragovoljno pristali da se odreknu pustinjačkog i divljeg života kojim življahu, svaki za sebe, po šumi i vinogradima, pa da se nasele u bratstva, po manastirima fruškogorskim. vozeći se i tresući se prema tim voćnjacima, aranđel isakovič više nije želeo ni da spominje patrijarha i razvod braka svoje snahe, nego prosto da svrši ma šta, da bi joj olakšao samrtne muke na koje beše, privremeno, zaboravio. misleći na snahu, on se rešavao da izmoli koga od kaluđera, koji će poći sa njim u zemun i reći da dolazi poslat od patrijarha, samo da bi ućutkao onaj njen grozničavi vrisak i bezumni šapat kojim ga je preklinjala, pri polasku. inače, sav u znoju, on se osećaše kao izbezumljen u tom vrućem danu, nad kućama, livadama, i trskama, u kolima, koja su se teško probijala, po travuljini, od stabla do stabla. seti se da već nedeljama nije trgovao i pomisli da mu život odsad više i ne može biti, kao pre, veseo, prijatan, jer kad ona umre, njemu više i ne treba ništa. zavaljen, pri tim mislima u kolima, na jastucima, on je sa zavišću sećao se kako je nekad bio daleko od te snahe i kako je isprva tvrdo bio rešen da se zadovolji njom, svega dva tri puta. kola su njegova međutim probila se duž jednog jarka, u kom beše usahla voda, do nekog mosta od balvana i granja, među žbunjem. konji su se propinjali, osećajući, pod kopitom, prštanje i krhanje drveta i ljuljanje i povijanje grana, i sluge su imale mnogo muke da ih obuzdaju da ne bi prevrnuli intov. aranđel isakovič podiže se, u kolima, i vide red starih bagremova koji behu povezani isprepletanim šibljem, tako da tuda, kolima, nije bilo moguće proći. bujice prolećne nanele su bile na taj živi plot trave i biljke što su sad, sasušene i trule, teško mirisale. za livadom, koja se pela uzbrdo, sa nekoliko zrelih šljiva, videla se velika žuta kuća i krov drvene crkvice, pod velikim hrastovima, a među njima širok vidik koji se otvarao u daljinu, u doline, u travuljine i vinograde, za kojima behu guste šume. pošto nije znao gde je ulaz, jer mu kaluđeri nisu podrobnije objasnili položaj kuće koju mu pokazaše na brdu, aranđel isakovič htede već da naredi slugama da razruše plot, kad mu pogled privuče čudna prilika, koja se crnila iza drveća. pod jednim bagremom, na travi, sedeo je mlad monah, nepomično pognut, razgolićenih grudi, očevidno zanet, u molitvi. pred njim je zemlja bila zaravnjena, sve do obronka brega sa kojeg je mogao da vidi vrlo daleko duž dunava, u ravnice. tvrd kolac od mladog bagrema beše nabijen, pred njim, u zemlju, šiljat i oguljen, tako da je bilo skoro neverovatno kako je mogao bez urlika od bola da se baca na njega grudima i trbuhom i leđima. ne videći nikog, zagluveo, kao neko čudovište, on se jednako krstio i previjao ali bez glasa. mlatarao je u vis rukama, metanisao i aranđel isakovič tek posle primeti da plače. dok su mu sluge stišavale konje i pokušavale da točkove pokrenu unazad, aranđel isakovič, stojeći u kolima, sav se naježi, osetivši, kao na svom telu, ubod drveta koji onaj pred njim kao da nije osećao. obuhvativ, jednim začuđenim pogledom, vruće nebo, na kome ne beše nijednog oblačka, šume i padine bregova, zajedno sa onim što se pred njim događalo, aranđel isakovič ustuknu u kolima, ne shvatajući šta to može taj čovek, na zelenoj poljani, u pripeci i žegi, da neprekidno i tako ludo radi. klanjanje i previjanje monaha, u pocepanoj crnoj rizi, nad šiljatim drvetom, činjaše mu se tako bezumno da mu je došlo da krikne. i kad zbilja viknu, tako da se konji trgoše, prenerazi se i sam od svoga glasa, dok se monah trže, kao da ga neko bičem šinu. aranđel tad ugleda koliko je visok, bos, u crnoj mantiji, raskrvavljenih grudi, i vide njegovo lice, samu kožu i kost, sa velikim očima, grozničavog i zamagljenog pogleda. monah mu je prilazio, pokazujući ljutito da kolima treba da zaobiđu iza drveća, gde je valjda bio ulaz. kad su sluge uspele da odvuku unazad kola, dok su konji drhtali od uzbuđenja, gospodski intov ubrzo pođe prema ulazu sa kapijom od kamena, koji je bio iza bagremova. no i tada još stajaše aranđel isakovič, u svojim kolima, opkoljen zrelim voćkama, zelenim brdima, padinama i širokom rekom, sa jedne strane, a sa druge, krovovima od trske, žbunjem i drvenim zvonicima, zagledan u to ludo biće što se neprestano naginjalo na kolac, previjajući se od bola, ne mareći ni za šta oko sebe, ne mareći za vruć, letnji dan, iza hladovitog bagrenja, ni za sve ostalo što se moglo videti sa brda, travuljine, kućišta, bare, kamenite zgrade, na kojima su nepomično stajali, na čekrku, gvozdeni petlovi. izbezumljen od očigledne žudi da se na njega nabode, da na njemu ostane, da se od njega ne odvaja, klanjao se onaj i previjao nad kocem, kao da ga je grlio. kad su kola ušla kroz kapiju, na široku ledinu sa crkvicom i velikom kućom, pod stare hrastove, pred aranđela isakoviča izišao je stari iguman, koji ga brzo umiri, rekavši da je episkop kod kuće, samo negde u vrtu. onaj što se klanjao kod koca, bio je jeromonah pantelejmon, koji beše tek nedavno došao iz serbie. danas je bila sedma godišnjica kako mu celu porodicu, u bekstvu, na očigled njegov, nabiše na kolac, pa je pomahnitao. turci su mu bili iščupali jezik, zato je sad ćutao. inače, nije trebalo da ga se plaše, miran je i krotak, samo plače. dok su aranđela isakoviča vodili u kuću, sa visokog drvenog trema, spazi u daljini reku i sunce, što beše upalilo trščake i daleke ritove, tako da se iz njih dizao gust i crn dim. kad ga ostaviše za časak kod jednog prozora, u izbi u kojoj ne beše ničega, sem jednog, na zid nafarbanog, svetog jovana pustinjaka, sa velikom sekirom, primeti, pod prozorom, tri kaluđera, od kojih je jedan, ogroman i debeo, ležeći potrbuške, zariven glavom u travu, spavao. druga dvojica, jedan lep i mek kao neka žena, sa smeđom kosom, a drugi crn i bradat, naslonjeni jedno o drugo, leđima, pevušili su, sedeći u travi, hvatajući jedan drugog, preko ramena, za grkljan, kikoćući se. na toj strani kuće, šuma je bila na nekoliko koraka. iznemogao i ogladneo, sav mokar od znoja, naslonjen o hladni zid, tako da je osećao da mu ta hladnoća prolazi kroz kosti, aranđel isakovič tad opet začu korake. misleći da mu ide episkop, koga je još iz budima poznavao, on pomisli. kazaću mu da sam mu doneo deset dukata za manastire i deset za odežde. kazaću mu da je pusti među monahinje u jazak, možda će je tamo voda izlečiti. kazaću mu da sam je uzeo bratu, da je od mene zatrudnela i da neću da se rastanem od nje. i prebrojavajući neprestano svoje brojanice, bez pažnje, bez svesti, mrmljao je neprestano, ponavljajući reči. šta je posle rekao episkopu, koga je znao još iz doba kada je nenadovič bio pisar u budimskom magistratu i kako se uopšte proveo posle, u tom vladičanskom letnjikovcu, gde su bili udesili prvo strogo opštežitije, ostavivši se raspojasanog života po kolibama, o tome aranđel isakovič, ni docnije, u svom teškom, staračkom životu, kad je postao strahovita i čuvena tvrdica, pseće duše, nije govorio. kad su ga, to veče, sluge povezle kući pijanog, što mu se davno ne beše desilo, čule su samo toliko da će sve svoje imanje zaveštati crkvi, što uostalom i oni treba, na samrti, da učine, jer je život najlepši na nebesima, i da će, odmah sutra, imati da voze gospožu dafinu u jazak, gde ima neka voda od koje će se sigurno izlečiti. kad ostari, a možda i pre, govorio je, posle, dok su kola izlazila kroz đumruk karlovački, gde su vojnici istrčali misleći da prolazi neki petrovaradinski đeneral, otići će u monahe, u kolibu, gde će se odmoriti od onog što je činio i gde više neće trgovati sa prokletim vlasima i ćopavim grcima. tamo će, najposle, biti zadovoljan, ležeći poleđuške i pevajući do mile volje. ustreba li mu vina, imaće i vina, a kad koja okrugla seljanka prođe, podmetnuće joj svoju monašku toljagu, tako da se zabatrga, pa da svrati. hvaleći episkopa, bio je ipak protiv opštežitija, jer je hteo da bude nasamo s bogom, a govorio je o kaluđerima kao da je među njima proveo ceo vek. uveravao je svoje sluge da je sad sa monasima koji čuvaju svete kosti despota, u boljem prijateljstvu nego njegov brat vuk, i da mu je sad objašnjeno šta je zgrešio i oprošteno što je zgrešio. njegove sluge, sa kojima inače nije nikad govorio, ne samo da ga nisu pažljivo slušale, već su se trudile da ga uopšte ne čuju, zgledajući se preneraženo. slutile su dobro da će, kad se istrezni, kajati se gorko što je nešto sa njima brbljao i da će ih mučiti zbog toga, nedeljama, dok ne zaboravi. i zbilja, čim ga večernji povetarci malo osvežiše, on se prenu i ućuta. ćutke, gledao je kako se kola spuštaju prema baruštinama duž dunava i kako za njima ostaju, na bregu, kuće karlovačke, još osvetljene suncem. vozeći se, pod gustim hladom i polumrakom šumarka, kroz popaljene trske i travuljine, slušao je u daljini lavež svojih pasa, što su plašili ševe i lovili prepelice. dok su mu sluge zastale pred šumama, i pregledale i opremale puške i pištolje, jer put je bio tuda dosta nesiguran, on se, zahvaćen opet maglom vina, premeštao u kolima na sve strane, penjući se čak da sedne i na visoke ukrase intova, od gvožđa. veselo nešto i prijatno mora biti da je čuo kod episkopa, jer ga je neprestano hvalio i jer je neprestano pokušavao da peva, što je tamo bio naučio. pošto mu je glas kreštao, činilo se da peva glasnije nego što je zbilja pevao, i sluge su ga mukom slušale. pijanstvo ga je, od večernjeg vazduha, još jednom hvatalo i sa izjavama da će otići u kaluđere opet otpoče. plakao je nad celom porodicom pantelejmona koju su turci nabili na kolac i spominjao, jetko, sve moguće svetitelje, kojima je pri polasku bio darovao po dukat. tvrdo je bio uveren da će mu manastirska voda izlečiti snahu i da će ona, posle, opet moći da rodi. i te kako da rodi. tako će se pomiriti i sa bratom, koji je uvek bio srećniji od njega, a zašto i da se ne pomiri, ta braća su. misli, da bi ona mogla još uvek da se spase i da se njena bliska smrt samo pričinila glupim lekarima, tako ga obradovaše i tako ga obuzeše da je malo nedostajalo još, pa da u kolima zaigra. širio je ruke prema večeru što beše zahladnelo, pa se, mučeći svoj mozak svim onim što je kaluđerima rekao i što mu oni behu rekli, a čega se više nimalo nije sećao, radovao svojoj snahi. jer aranđelu isakoviču, zaista, nikada još u životu ništa nije išlo ovako sneruke. to što je sve tako nepredviđeno došlo, poražavalo ga je i gušilo. na drugi način i oštrije, nego njegov brat, aranđel isakovič osećao je užas, grozan užas što je oko njih sve tako promenljivo i besmisleno, jer se ne događa po njinoj volji i njinim nadama. da se negde izmire on i brat, to je sve više želeo, i da oboje potrče u ovu novu zemlju, barovitu, i ravnu, ali mirisnu i nebesnu, u kojoj su počeli da se smiruju, posle onolikog tumaranja. poludelom od žudi za telom svoje snahe, njemu, pre, nije ni na pamet padalo da bi te žudi mogle i da se ispune. zato ga je bolelo, sad, da ona umire u njegovoj kući. što je u početku mislio da se sa njom samo nauživa, tajno, skriveno, pa da je posle prepusti bratu, to mu se sad činilo tako tužno. sećajući se njenog vanrednog tela, njenih hladnih udova i njenih burnih pokreta, njemu se činjahu sad i same misli na to da je vrati bratu, kome je pripadala, sulude. osećao je da mesto sebe nikoga više njoj puštao ne bi, kao što ne bi pustio drugoga, mesto sebe, kad bi mu bilo moguće prohodati sad tom plavom, ustreptalom rekom, ili, nad šumama, nebom. na drugoj strani reke, kao da behu ostale sve žene, tolike žene, sa kojima je skakao zadihan, oznojen, često i napit, crnomanjaste, smeđe, riđih dlaka i obilnih grudi, što su duboko uzdisale i tiho šmrkale u njegovom zagrljaju, a na ovoj strani, prostrta kao mrtva, vozila se sa njim, u kolima, ta jedina, mirisna i glatka žena, koja mu nije bila nikad otužna, sa očima boje modre zimskog, čistog neba. kad bi ipak rodila dete, mesto da umre, što napitom aranđelu isakoviču, u tom trenutku, ne izgledaše nimalo nemoguće, on je verovao da bi se sva ta njina nesreća dobro svršila i da bi on, u tom slučaju, bio mio i drag i samom sebi, i njoj, i bratu, i svakome. videti je još jednom zdravu, pobesneti od milja, pokrhati u njenim bedrima prste, vrteti se oko nje, ma ona stajala hladna kao kamen, kao one prve noći, činilo se u pijanstvu tako divno priviđenje, da je potpuno utonuo još jednom u maglovito bezumlje, vozeći se kao u raj kolima, prema poljanama u mesečini. sve što je tog dana činio bilo je uzaludno. sakriti je trebalo sve i ćutati, jer niko njima nije mogao pomoći. vozeći se po širokoj ravni, u providnom mraku, u kom ostajahu sve dalje brda karlovačka, trezneći se najzad sasvim, od večernjeg hlada na vodama i raznom bilju, aranđel isakovič snuždi se u kolima, videvši da se vozi kući, ne znajući ni da li je ona još živa. naježen od hladnoće noćne, pušeći, sedeo je pognute glave, primajući žalost, zbog svega što joj se beše desilo, sve više na sebe. vide je u sećanju, sa njenim snažnim kolenima i stopalima, kao u anđela, besmrtnu, i vide je kako je, čim je sa njim počela da živi, opala i sva se povila, povezana oko pasa. to, da je od njega mogla poteći tolika nesreća, tolika neočekivana patnja, to ga je dovodilo do bezumlja. put do kuće trajao je čitavu noć. imao je da se vozi još satima. osećao je, levo od sebe, hladnoću ritma koje su, posle duge suše, bile usahnule i videle se, obasjane mesečinom, kao sablasti. oko njih je gusta trska čujno šuštala. iza njih se videla reka, koja se činila da stoji, nepomična sa svojim vrbacima. kad god su kola stizala do kog šumarka, treperili su im u susret svici. zemlja je bila toliko tvrda od suše, da se konjski topot čuo tupo, kao pri prelazu preko nekog mosta. kas i neprekidnu promenu nogu konjskih imao je da gleda do sutra, uz vampirsko osvetljenje fenjera, koji je bio obešen o rudu, a pod kojima se videli psi, iznemogli davno, od trčanja za kolima. desno su se, u beskraj, širile visoke travuljine, među kojima su bila retka naselja, iz kojih se čuo lavež pasa, a sve je u daljini tonulo u mrak, u kom je smrt bila izvesna i neizbežna. no dok je na vodama, gde je bilo mnogo svetlosti po površini zemaljskoj, nebo bilo sasvim mračno, bezdano i nevidljivo, desno, nad ravnicama, crnim i mračnim, nad gustim travama, svetlela se nebesa plava, vidna, visoka i zvezdana. uz treptanje zvoncadi na kolima i visokog, noćnog, vedrog neba, uz onaj put na travama, što ga je video samo dotle dok ga je fenjer obasjavao, uz potpuno sablasne prilike, prave i nepomične, koje možda i nisu bile više njegove sluge ta lica im više nije video aranđel isakovič, istreznivši se na tom noćnom povratku, sudbonosno se i promenio. da je bio pošao patrijarhu da mu se ispovedi, držeći do prijateljstva mitropolita jovanovića i njegovog oca, činilo mu se sve luđe. da je pričao svoj greh sa snahom, kod episkopa nenadoviča, i da ga je onaj tešio, s njim pio, primivši i kesu dukata za opravku manastira, to mu se činilo da se događalo na nekom drugom svetu. drveni zvonici crkava, manastirske ikone koje su ga zvale nekim sujevernim šapatom, kojim je šaputao sam sebi, pri polasku, činjahu mu se sad isto tako brzo prošle i nemoćne da mu pomognu, kao i sve druge obične stvari viđene toga dana. sam, u kolima, vozeći se kroz noć poljanom, aranđel isakovič se ostavi svih tih nada i vrati samom sebi, osetivši da je uopšte trebalo ćutati. kao i bratu njegovom na vojni, tako je i njemu iznenada, uz ovu ženu, spao ceo prošli život sa duše, ostavivši ga samog, sasvim samog, sa onim što je još bilo ispred njega, do smrti. ono što je, pre, arandelu isakoviču bilo najmilije da razmišlja, o njegovim naslagama koža i duvana, o njegovom srebru, o njegovim dužnicima, činilo mu se te noći zauvek izgubljeno. ispruživši ruku tako da mu je visila iz kola, pomisli da sve njegove kuće, svi njegovi obori, svi njegovi ćemeri srebra, ne mogu, iz daljine, da mu spuste na šaku ni toliko, koliko bi osetio jedno zrno peska. trgovanje njegovo, novac njegov dat na sijaset mesta, njegov ponos, činjaše mu se, sad, potpuno izlišan i bez vrednosti za njega, koji se vozi dalje, kraj ovih usahlih, plitkih baruština, što još svetle. sav potresen mišlju da će je naći mrtvu i da će živeti u žalosti svakako godinama, oseti, kao i njegov brat vuk, da je sve što je činio kao san. ne bacivši badava nikad u životu zlatnik, ni srebrnik, sem sitneža, koje je bacao, svečano raspoložen, sirotinji, oseti sad da bi mu bilo milo da rastrese dukate, koji mu dođoše u pasu pod šaku. naježivši se od žalosti i milja, ispruži ruku iz kola, iznad travuljina, i steže šaku tako da su mu dukati probijali se kroz prste i kapali nečujno u travu. čim je dakle pokušao da nju dostigne pred svetom, a ne svojom senkom, kao u onoj strašnoj izbi svog doma, morao je odmah da vidi da je to nemoguće. dovoljno je bilo da izusti njeno ime, pa da episkop skoči. trebalo je ćutati. jer nestajao je taj život za koji dotada mišljaše da je sav čvrst, sastavljen od brojeva, računa, prevara i zarada, u kom je životu hodao, putovao, pljačkao i nauživao se tolikih žena. misleći da će, u tom životu, moći da uredi sve po svojoj volji, i da zađe, za svojim uživanjima, u sve njegove kutke, varao je ljude, mučio ih i, cerekajući se, do dna duše ih prezirao. u tom životu međutim trčkao je i on kao budala, moljakajući u nesreći i prezren od drugih. postojao je pak jedan drugi život, nevidljiv i neshvatljiv izgleda, u kome on nije mogao da uredi ni najmanje sitnice, a ipak je sve zajedno bilo tako sjajno, kao ta mesečina na putu, pred kolima, što se kao konci mrsila od neba do zemlje i od zemlje do neba. u tom životu, iako se sve događalo po nekoj bezumnoj, iznenađujućoj neočekivanosti, treperilo je sve od zvezdanih oblika događaja, koji su bili izvanredni i za telo i za dušu. u tom životu niko nije mogao da mu smeta i u tom životu prikrivenom i slučajnom, i on i njegova snaha osetili su, zaneti i potreseni strahovitom čulnošću, da ih niko i ne gleda. posle toga je došla ta njegova samoća. vozeći se kući, po noći, aranđel isakovič ostario je, pri kraju tog leta, kad mu se ispunila najtoplija želja u životu, kao i njegov brat, u dalekoj, tuđoj zemlji, za nekoliko časova više, nego pre za nekoliko godina. pred zoru, kad su pristizali zemunu, on je ležao u kolima satrven noćnom vožnjom, izbledeo, omatorio, kao neki stari jarac, uzdrhtale brade. zvezde koje su gasnule, nije više gledao, kao ni svetlost što je u visinama treptela. kad u daljini ugleda zvonike varoši, poslednji put povika slugama, koje su bile zaspale sedeći, i konjima što su bili upropašćeni. dignuvši se u kolima, pogleda daleke krovove i vodenice na reci, sasvim ravnodušno. naslutio je da mu je ceo život do tog jutra bio san, a da će sad početi život sasvim drugi. stigavši doma, ljubazno i tužno se smešeći na svet koji se beše iskupio na mostu, pred njegovom kućom, on je zaključio, po gomili uplakanih, da je umrla. dovoljno je bilo da se na kapiji pojavi njegova žuta ruka i poznati rukav, da mu ugledaju samo jednu stranu lica, pa da svi udare u kuknjavu i plač, busajući se u grudi, kao da udaraju u talambase. u kući je bio strašan smrad sveća. gospoža dafina ležala je čista i mirna, velikih, razrogačenih očiju, ispruženih ruku, pokrivena svojim svilama, kao da je bila sablast u belom, okrečenom zidu. groznim i strogim pogledom gledala je u vrata. aranđel isakovič rastera babe, da ih samrtnica ne vidi. nije znao da ona više i ne gleda, da nije ni njega poznala i da izdiše baš u trenutku kad je on, prišavši, uzima u ruke. zagrlivši je zajedno sa jastukom, on je podiže i prigrli, ljuljajući se nad njom, plačući. zagledan u njeno lice i očne kapke, što behu pomodreli, on se neprestano previjao i lomio. odbijajući od sebe svakoga, pritiskivao je na nju svoje grudi, ne puštajući je ni onda kad su babe htele da joj sklope oči. sveća koju joj behu strpali u ruke, pala mu je na leđa i zapalila ga. beše kao lud. njegova senka na zidu ličila je potpuno na onog crnog monaha, koga je dan pre, sa nevericom, posmatrao kako se previja, nad kocem u zemlji. stade tek onda kad dublje zagleda u oči gospože dafine koja izdahnu, u dva nepomična, modra kruga, boje zimskog neba, hladnog i čistog, koji izdaleka behu mali, ali koji su iz bliza rasli i obuhvatili ga celog. taj pogled mu ostade jedino, i njegovu boju nikada više nije mogao da zaboravi. u izdisanju njegove snahe, koja više nije mogla da govori, njemu se učini kao da se pojavljuje visoko nebo. kao i njegov brat, u snu, i on je nad njom video, van sebe od straha i žalosti, plave krugove i u njima zvezdu. boja njenih očiju beše se razlila i on je nad njenim mrtvim telom gubio svest, mrmljajući suludo molitve, nazivajući je. dafinčo moja, dafinčo dok je sebe dodavao, kao. aranđelče, malo aranđelče, lelečući kao jarac. babe su uzalud vriskale i pokušavale da mu je otmu iz ruku. gospoža dafina, međutim, ne videći i ne čujući više sve to, sa bisernim nizom kapljica samrtnog znoja na čelu, gledala je, u nadzemaljskom sjaju, u vejavici pahulja snega i kovitlanju plamenova, u mešavini slavonskih šuma i nebesnih sazvežđa, vuka isakoviča. jedan od njih, najbedniji, sačuvao je, i posle smrti, sjaj svog bića, tako da je mogao da se vrati i da se pojavi, pri ulazu u selo, na drumu, na istom mestu, gde se rascvetan javljao, u proleću, prvi bagrem. sve do jeseni, po slavonskim selima, nije se čulo ništa o onima što odoše na vojnu. otišli su bili, kao da su nestali, nekud, u oblake. pre, kada su se klali sa turcima, videli su zapaljena sela, turske lađe, pune roblja, na vodi, kako prolaze, čuli su da gore manastiri, da siluju žene i bacaju u vis decu, pa ih dočekiuju na noževe, a sad od svega toga ne beše ni glasa. oni koji odoše, ratovali su negde, bog zna gde, u nekim zemljama kojima ni imena znali nisu, sa nekim vojskama koje nikad ni videli nisu. sve to bilo je jezovito i grozno, kad se pričalo, uz ognjišta, strašnije no vesti o pokoljima, i čerečenju za vreme turaka. velika dubina reke i gusti vrbaci, iza kojih je bilo, sad, sivo, mutno, kišno nebo, zjapili su pred njihovim očima, kad bi se zagledali onamo kud vojska i isakovič odoše. prve vesti, da su ih zbilja odveli na franciju, dok su druge, iz okoline varadina, odveli na prajsku, poraziše ih. lelekalo se od straha i žalosti, što im ne daju više ni da umru zajedno, već ih dele i rastavljaju. sve to, uostalom, bilo je tako zbrkano i čudno što se čulo. trebali su da se biju sa raznim narodima, da se premeštaju u razne zemlje, što su imale tako čudnovato podneblje, čudnovate vode i šume i još čudnovatije običaje. trebali su da ostanu, tamo, godinama. kad su o njima stigli prvi glasi, čulo se da se tamo poženiše, docnije, da se neće ni vratiti, a najposle, da su i decu izrodili. već u početku jeseni žene udariše u plač i vrisak i počeše da kunu. prava, izvesna vest, da je na mrtvo ime išiban sekula, koga su svi znali, jer beše isakovičev čovek i kao neki čuvar drvenog zvonika i crkvice u naselju, zadrža im dah u grudima. govorilo se da ga vraćaju doma i da mu je iscurilo jedno oko, da su mu oba uveta spala i da mu je sad lice kao glava u oderanog ovna, bez kože, sa ispalim kostima. i sama zemlja u kojoj se tražilo da se smire i skrase i koja se to leto činila plodna i pitoma, tako da se baruštine sasvim isušiše, terala ih je te jeseni opet u seobe i bežanje, do urlika od užasa i očajanja, svojim isprekidanim kišama i poplavama, koje im podaviše stoku, pokvariše bunare, razneše zabrane i obore, naneše u sela polomljena stabla, pokošenu travu, ostavivši posle debele slojeve mulja i blata po ogradama, po putevima i krovovima kuća od naboja, i u kolibama i zemunicama. osim toga, prenos tela iz tuđine, i sahrana u fruškoj gori, despota i grafa đurđa brankovića, behu se pročuli svud, i po najmanjim selima. treperila su kao u nekom uznemirenom, svetlom vazduhu, pred kraj te jeseni u kojoj jedva beše sunčanih i toplih dana, posle dugih kiša. tada navališe na njih opet grozne vesti koje su dopirale do tih mokrih slavonskih sela isprekidane i neizvesne, sa pobrkanim imenima i nejasnom vezom događaja. da je puk isakovičev bio najviše izginuo, bilo je već van svake sumnje, ali vesti, koje su se čule iz sela iz kojih beše vuič pokupio svoja dva polka, behu još strašnije. kad se ču šta se sve zbilo sa onima koji su za polkovnikom, knezom raškovičem otišli u češku, lelek i jauk odjeknu i na ravnima, na drugoj obali reke i ritova. sva ta zemlja, u kojoj su se krčili kroz šume i projali kroz baruštine, do toplih i plodnih, pitomih uzbrdica, još jednom se pokaza onakva kakva beše kad su je pri dolasku zatekli. magloviti vrbaci isparivahu se svaki dan, oblaci se kovitlahu sve niže. dubine kroz koje su proticale reke behu mutne i neprohodne. zemlja beše tamna, nevidljiva i kišovita. u mraku su šumile i hujale baruštine, sa kojih je polazio sjaj mesečine, polazio i pojavljivao se nad pomrčinom, pa opet nestajao u noći i nepreglednim vrhovima vrbaka, punim šiblja. od kiša i poplava, naročito je propatio te jeseni onaj kraj gde je još otac vuka isakoviča bio naselio nekoliko kuća, na obronku brega, i otkuda se vuk isakovič bio krenuo sa šajkama. s dana u dan, pod kišama, odronjavao se tu breg i voda je odnosila ograde i plastove sasušene trave, u dubinu, u baruštine, duž reke. kuća isakoviča beše prepukla na severnoj strani i činilo se da će, ako kiše još dugo potraju, da se ruši. livada oko nje, visoko nad dunavom, bila je toliko natopljena kišom, da su se u travi počele pojavljivati rupe i pukotine u koje su zapadala krda. ispod brega lelujala se gusta, visoko izđiskala trska. iza kuće, dalje uz brdo, beše šuma koju su vojnici vuka isakoviča bili počeli da krče, i zemunice onih koji još ne behu nabili kuće od zemlje u selu što se spuštalo na vodu, u sredini sa drvenim zvonikom, pod čijim su krovom bile izvešane ikone, donete iz starih domova vukoviča i isakoviča. iznad vrhova vrba i žbunja, daleko od sela, mogli su se dogledati okom obori i ona kuća u kojoj je vuk isakovič sa ženom bio proveo poslednju noć, pred polazak na vojnu. taj kraj naročito se beše pročuo vestima što ih je dobijao iz tuđine. tu se prvo doznade da pogibe arkadije isakovičev sluga, i da mu ni mrtvo telo ne nađoše. tu se saznalo i ostalo. kako izgiboše mnogi i više oficira, i kako je vojnicima marija terezija poslala po talir za junaštvo. govorilo se, jedno vreme, da pogibe i bogati antonovič, kome će temišvarski trgovci da zidaju crkvu baš više sela, na bregu, prema petrovaradinskim šančevima. kad se pak rašču kako neke tamo u vojsci vešaju, jer su krali jabuke, jauk i vrisak se opet ponovi. smrt gospože dafine i njen život behu u tom naselju, pri kraju leta, svakodnevni razgovor. znalo se od čega je umrla i to se smatralo kao kazna za isakovičeve grehe i obesti. čulo se da je ceo srebrobogati zemun pohrlio da je vidi na mrtvačkom odru, toliko je to bila lepa gospoža i toliko je imala, i mrtva, na sebi skupocenih haljina i nakita. plakalo se, tako, u daljinu, uzdišući što je pogreb mrtvaca tako daleko, te se ne može doći do njega. znalo se da će čak iz turske prelaziti da vide daću, u kući aranđela isakoviča. čulo se zatim i o raspri, koja se izrodila oko njene sahrane. sveštenstvo zemunsko je dokazivalo da su hristoduli uvek bili dobri i poznati ktitori grečeske veroispovesti i da grčki popovi treba da je sahrane, u porti, pod pragom crkvenim. aranđel isakovič pak lomio se, tvrdeći da je ona po ocu bila čiste srpske krvi, iako joj se mati beše u tuđinu, za grka, preudala. pa da je treba sahraniti po novim obredima serbskog sveštenstva. tako je, po selima, gde su svi znali vuka isakoviča, izazvala, najposle, ogromnu radost vest da je aranđel isakovič, jedak i pakostan, rešio da telo svoje snahe ne da grčkim popovima, već da ga prenese i sahrani na bregu, više sela, iza kuće vukove, kraj groba lazara isakoviča, koji beše vidan, izdaleka, sa ravni. tako je sav onaj svet, koji beše ispratio na vojnu vuka isakoviča, mogao da se sit nakuka i najeca ispraćajući u grob i njegovu ženu. i mada je pred očima te šarene gomile, iznurene nemaštinom i vestima sa ratišta, održano samo kratko opelo, ona se, posle, ipak razišla zadovoljna. videla je intov aranđelov i njegove konje, njegove čudnovato odevene sluge, pa i njega samog, kao nekog pašu, ma samo za trenut, u njegovim svilenim pojasima, belim čarapama, sa njegovim zlatnim kopčama i vezovima, sa brojanicama, čudnim, žutim očima i pljosnatim nosem, njegovom koščatom rukom, punom zlatnih đinđuva, iz koje je ispadalo srebro celim putem, za sirotinju, više nego ikad pre. tako se dakle, zbilja, još jednom provezla mrtva gospoža dafina kraj onog mesta gde je preležala, tako burno, poslednju svoju noć sa mužem. kovčeg sa njenim telom izložiše u jednom tremu, okrečenom belo, sa čijih je greda visilo bezbroj venaca, glavica luka i kukuruza. uz strašnu kuknjavu i lelek, peli su se, bosim nogama, oni koji su hteli da vide mrtvački kovčeg, na velike vreće pune pasulja što su ležale uokolo. nagrnuše starci koji se, iznemogli, za čas, izopijaše rakijom, i babe koje behu iz kovčega izvukle jednu ruku mrtvaca, lelečući i vrišteći, ljubeći je. za nekoliko trenutaka, kad je pop pojao, stade iza kovčega, gologlav, i aranđel isakovič, pod nekim krovom punim golubova i obrati na sebe pažnju. bio je neispavan, oronuo i smežuran. gledao je oko sebe nekim ukočenim pogledom, zamišljen, razroko. smatrao je da je pravo da ženu svoga brata sahrani u blizini bratovljevog, a ne svoga doma. dok su mu plačući prilazili ruci, stajao je kao ukočen, ne videći ništa i ne čujući ništa. uveren da se neće iznenaditi, ako mu snaha bude umrla, aranđel isakovič bio je sad, još uvek, strahovito iznenađen, kad je zbilja bila mrtva. pognut, gledao je u svoje prazne šake, pred tom uplakanom gomilom, kao da mu je iz njih izletela neka uhvaćena grlica. jedak i zelen, stajao je kraj mrtvog tela, sve dok nije počeo da se stresa i da suzi. najednom u kući bratovljevoj, učinilo mu se da je svemu tome samo on kriv, njegova podla požuda za telom svoje snahe, njegov podmukli račun da je smesti u svoju kuću i da je dobije, dok mu brat bude u tuđini ratovao. činilo mu se da je njegov brat vuk morao da ode, da je ona morala da oboli i propadne, samo zato da bi on mogao, na kratko vreme, da je se nauživa. činilo mu se, kao da je sve događaje, koji se dogodiše, sve te mnoge zamršene i uzaludne patnje izazvao on, samo da bi za čas mogao da zasiti glad svoje utrobe. osim toga, nikako mu nije išlo u glavu da je sad mrtva i da je sad svemu kraj. naprotiv, on je, u sebi, premišljao i šaputao o njoj, naročito o njenom telu, kao da će ih i dalje viđati, gledati i imati. tvrdoglavo je gledao njen kovčeg, sav nadenut svećama, i ponavljao u sebi da je to ta žena koja je, jedina, bila neizmerno prijatna i posle one noći kad je zadovoljio svoje žudi. njene oči bile su mu još u pameti. veliki, plavi pogled njen, vanredan i pri izdisanju, koji je svetleo nad njom i koji nije gubio svoj modar sjaj u njegovoj duši. pomišljao je, još uvek, da je osim razvrata i slasti, dobro znanih, mogao naići i na nešto što je neprolazno, i što uzdiže nad životom, u neko večno plavetnilo. trgujući, mereći na kantaru srebro, prodavajući stoku, aranđel isakovič vide da je traćio samo vreme i da je, mesto toga, mogao doći u dodir sa nečim divnim, vanrednim, što je kao vrh neke srebrne jele, izrasle iz zemlje, doticalo ga se usred grudi, u potpunoj tami, u kojoj mu se činjaše da će odsada živeti. nekoliko časaka zatim, odnesoše kovčeg na breg i zatrpaše ga, i sluge jedva uvukoše aranđela isakoviča u intov. bio se ukočio i nije mogao da korača. posle sahrane gospože dafine i odlaska aranđelovog, naselje ispod šume i kuće vuka isakoviča opet utonu u jesen. vlaga je probijala zidove, sa krovova se mlazevima slivala kiša, bilje se bilo sasušilo, istrulilo u blatu. žive duše ne beše danima na bregu. ni po zemljanim obroncima brega, ispod kuća. sve do neba, nad svim vrbacima, nad brdima, jednolikim dubinama i sivim ravnima, videla se sama gusta, maglovita kiša. žabe su počele da zalaze u kuće i zemunice i voda da curi, pod panjeve, na kojima behu razastrli postelje. u kuću vuka isakoviča beše se uselio aranđelov sluga, matori ananija, sa babom i ćerkama, dovlačeći jednako seno i slamu, čitave stogove kukuruza. uvek opkoljen psima, zaogrnut, a samo u košulji, sav zarastao bradom i obrvama, taj stari pas spavao je i dalje na pragu kuće, pokriven i uvijen tolikim ćebetima, da se nikad nije znalo gde mu je glava, a gde su mu noge, sve dok nije počeo da se otkriva, uzvrpoljivši se, kao prase u džaku, da iznenada, iz tih gustih dlaka uznese svoje male, ali potpuno jasne i bistro plave oči. po ceo dan viđali su ga, zatim, kako sedi na zemlji, tražeći mesto suho, zagledan neprestano u kišovit vidik, i zemlju, i naselje koje je, od silnih voda, sa svojim nabojem, nezbrinutom stokom, nepokrivenim žitom, propadalo. ananija je svoju porodicu naselio u otvorenom tremu kuće, na zemlji. nije hteo da otvara, ni da razbija vrata na kući, misleći da će se to i tako rešiti, ako se vuk isakovič ne vrati. on je, na svom upadljivo bledom i bolešljivom licu. nosio grozu zbog svega onog što je znao i video, a nije smeo da kaže. dok njegova baba i ćerka nisu znale ništa, on je znao sve. znao je, vrlo dobro, zašto je gospoža dafina bila dovedena u kuću njegovog gospodara, i šta je sve sa njom, tamo, aranđel činio. njenu bolest i smrt posmatrao je izbliza, videvši često i ono što aranđel i njegova snaha nisu ni sanjali da je mogao videti. živeći godinama oko aranđela isakoviča, on je njegove naložnice pamtio u prste, kao što je znao i njegove trgovačke marifetluke. nije ananija prevideo ni to da su njegove dve starije ćerke, jedno vreme, često, neočekivano, izlazile iz odaja aranđelovih, ali je znao da nisu dovoljno lepuškaste, da bi to trajalo godinama i da bi mu to, zauvek, osiguralo bezbrižan život. od svoga gospodara bio je poprimio otrovnu žudnju za srebrom i nizao srebrnike na jednoj vrpci, koju je nosio oko pasa, na golom telu. nekada toliko pitom da nije mogao da ubije ni muhu, niti da zakolje ovcu govoreći da je greh proliti krv, bio je postao najlukaviji i najnemilosrdniji pljačkaš, koga su se, u oborima i na lađama aranđelovim, bojali kao žive vatre, zbog njegovih lukavih i niskih spletaka, kojima je umeo, kod aranđela isakoviča, da ocrni svakoga koga je hteo. bez muškog poroda i muških članova porodice, ipak je imao obrađene zemlje, i imao je sve više. za njega je dolazak gospože dafine bio težak udar, kao što je za njega njena smrt bila prijatan događaj, koji mu je opet razbudio nade. od svoga gospodara beše naučio da čeka i da predviđa, i on je čekao da aranđel isakovič primeti njegovu najmlađu kćer, koja beše baš dorasla. ta njegova kći, jedno grudato i kukato devojče, baš onakva kakve je aranđel isakovič cenio, vrzla se, uostalom, i sama pred očima aranđelovim, žućkastim i mutnim, uvek razrogačenim, saginjući se, dotičući mu se ruke, ali na veliko zaprepašćenje svoga oca, kako izgledaše, uzalud. aranđel isakovič postade, dolaskom gospože dafine u kuću, čudan, a za vreme njene bolesti još čudniji. žene za njega više nisu postojale, a njegov pogled, pre svetao i žut, kao u mačke, beše postao mutan i podignut, nekud, iznad ananijeve glave. posle smrti gospože dafine, kada je ananija često odlazio gospodaru, vodeći sa sobom uvek i svoju najmlađu kćer, on je sa zaprepašćenjem video da su sve njegove nade uzaludne i da aranđel isakovič više nema ni ona crvena, vlažna usta, uvek puna turskih slatkiša, ni onaj uzdržani osmeh bludnika, ni sjaj zenica kojima je, pre, merio svako žensko stvorenje, s nogu i sa leđa. video je svoga gospodara potavnelog, neispavanog, ćutljivog, toliko, da je danima jedva progovarao koju reč. kroz pukotine, na vratima, gledao ga je često satima kako sedi, poguren, i kako gleda u svoje prazne ruke. no ako nije smeo da govori o svojim tajnama nikome, govorio je, o čudnovatim događajima, koji su prethodili smrti gospože dafine. to je ananija naročito rado pričao, opisujući kako je vriskala i videla, u mraku, na vodi, svoga muža, u obliku žabe, iz koje je curila krv, pa onda, u postelji, rasečenog napola, zatim celog celcatog, u beloj peći, sa iscurelim očima. osobito je lepo nabrajao čudnovate događaje koji su se desili dolaskom njenim u kuću, tako da se onima koji su ga slušali, ježila koža. pričao je. kako su konji hteli da udave aranđela isakoviča, tiskajući se oko njega i puneći mu usta svojim grivama dok se davio. kako su neke bube i mravi pojeli ruku sluškinje, koja je gospožu dafinu obično češljala, i kako se, po kući, behu namnožile zmije, što su se naročito rado kotile pod njenom posteljom. uostalom, ananija je bio tvrdo uveren da će ona izlaziti iz groba i hodati po selu. pod mutnim i kišovitim, oblačnim nebom, što se pušilo kao od nekog dima, u blatnim i mokrim danima, u kojima su trske i vrbe, sve dublje stajale u vodi, u mračnim noćima u kojima se, zbog hladnoće, spavalo na gomili, na čitavim brdima kožuha i gunjeva, što su mirisali na ovce i jaganjce, kraj svetlosti žiška, tako je gospoža dafina postala, voljom ananijevom, celom selu kao strašilo. počela je da kvari vodu, da tamani stoku i da čara, u grudi i u trbuhe, bolesti koje nisu mogle da se protumače. udari pomor u ovce, pomor u debele svinje, žene se razboleše na dojkama, načini se čudo i pokor u okolini. sve pomahnita. proču se da je legala sa muževljevim bratom i sva odvratna tajna njenog života u kući aranđelovoj i sve pojedinosti njene bolesti. nasred puta, pri ulazu u selo, nađoše udavljeno dete, za koje se nije doznalo čije je. kada je kiša malo prestala i kad počeše lepi jesenji dani, nad praznim, žutim poljima, nad vrbacima, u kojima se pojaviše beskrajne, zelene žabokrečine, noću, kad je mesečina dolazila sa šume što se prostirala uz brdo, ona se pojavi jašući na motkama, jašući na jarmovima, penjući se na dudove. neko je vide kako čuči na đermu, iza kuće isakovičeve, bela i velika. ovce su se krale tih dana, kao nikad dotle. čak su iz drugih naselja gubile se, pa su ih domaćini nalazili oko kuće isakovičeve. tako se načini uzbuna, sve veća, u okolini, te je dolazilo i do tuča, u kojima su učestvovale i žene. gospoža dafina međutim davila ih je i morila noću, sedajući im na debele, seljačke stomake, klečeći im pod grlo, ostavljajući za sobom srdobolju, boginje i drhtavicu. jedne hladnije noći, kad poče provejavati prvi sneg, vide je jedna bremenka žena, pred štalom svojom, u obliku bele krave, i pade mrtva. samo je aranđel isakovič, koji beše tih dana prošao na svom intovu i pregledao grob i naredio da se nad njim načini drveni krov i rasporede ikone, koje beše sa sobom doneo, nosio još u oku vanrednu sliku gospože dafine, svih njenih glatkih zglavkova, slatkoga mesa i svetlih pleća. za sve ostale, ona beše postala velika, bela pričina. pojava vampira, koga su skoro svi već bili sreli, samo je dopunila nesreću koja naselje beše snašla, otkada je vuk isakovič bio, sa najboljim ljudima, otišao na vojnu. oko zvonika se više nije skupljalo na molitvu. po kućama snahe počeše da pate. svekri poblesaviše od muke, pri gurkanju i hrvanju noću, po vajatima. babe, izlazeći ujutru više sela, na brdo, do bunara, zgražale su se, pričajući svoja čuda jedna drugoj, krsteći se, pritom, sve brže. grom je trebao da udari u selo, pa da ga spali. žena arkadijeva, sluge isakovičeve, po imenu stana, naročito se beše pročula. ona se beše smestila sa malim detetom u onu kolibu, u kojoj je gospoža dafina provela poslednju noć svoju, sa mužem. tu kućicu, obraslu travama kraj isakovičevih obora, stana je bila naročito doterala. trska joj više nije prokišnjavala, žabe više nisu uskakale, a pukotine na vratima behu zapušene šibljem. unutra, na velikom, zemljanom banku imala je široku postelju, koja je mogla mnogo da izdrži. živeći mesecima sama, plačući za mužem, ona se dugo branila od svinjara i pastira isakovičevih, koji su pred njenim vratima muzli ovce, dok najposle jedne vruće noći, kada se beše napila toplog mleka, te joj bi teško, ne primi jednog na prenoćište, zadivivši ga svojim čarima, tako da se nesretnik raspričao pred drugovima, koji nagrnuše za njim u kolibu staninu. kao što na dnu neba, u jednom uglu vidika, ima divnog plavetnila katkad, i onda kada inače sva zemlja i sve obzorje potone u blatu i sumornoj praznini jeseni, tako je u to doba, u blatištu isakovičevog naselja, u jednom uglu toga kraja punog baruština i trske, panjeva, rupa, i jaruga, stajala ta koliba u koju se, kao u raj, ulazilo. u visokoj, gustoj travuljini, oko nje, beše zavetrina, pred njenim vratima tikve se žutile. nad krovom njenim beše se digao mlad dud. sa praga te kućice, duž obronka brega, videlo se, nad rekom, uvek, daleko. iz zemlje cele izbijala je, otuda, toplota. detinji plač ne samo da nije odbijao od te kolibe njene ljubavnike, već ih je, činilo se, privlačio. išli su k njoj kao na litiju. ta stana, plašljiva i pre, cikala je za svaku sitnicu, ali kad i ona pade, ugledavši, jedne zore, vampira na svom pragu, ananija, sa čijim je ćerkama živela u prisnom prijateljstvu, morao je da obeća da će gospoži dafini, jedne noći, svojeručno, zabiti u grob glogov kolac. u očekivanju, dakle, tihe, vidne noći, počeše da provode večeri septembarske, ne znajući da se, u tuđini, njini mili i dragi, ostavivši mrtve, vraćaju na zimovanje. da se već jednom smire i psi i ljudi u naselju, pošao je, dakle, ananija, da na grobu gospože dafine zabije glogov kolac. stojeći gologlav, u tremu, on je mirisao noć koja se spuštala, kao pas kad njuši nekog, koji izdaleka prilazi. na dnu vidika pušile su se ljubičaste ravni i uznemireni trščaci, pod otvorenim, žutim, osvetljenim nebom. reka je proticala, tamna, ispod zabrežja, nad kojim je bilo oblačno i mračno, tako da mu se činjaše kao da je on već u potpunom mraku. izvirujući da vidi kakva se noć spušta, vide vetar po uvelim travama, i hladnoću u očima pasa, koji se behu iskupili oko njega. blejanje stada i dovikivanje pastira stišalo se. šta je naumio da čini, rekao je samo svojoj babi i ćerkama, i ženi arkadijevoj, koja je bila svakidanji gost kod njih, čučeći sa ženama oko vatre, do neko doba noći, pržeći pasulj i tikve, pričajući ljubavne doživljaje, kao bajagi drugih žena iz sela, a ne svoje. sa sekirom i kocem, ananija provuče se kroz plot, čim se mesečina javi. zakačiv gunjem o ogradu, on se umalo ne vrati, toliko se prepade od neobičnog izgleda poljane, šume i brega, što se digoše pred njim. žene, što su gledale u bob, behu ga pustile malo da odmakne i pođoše za njim, tek kad on već poče da se provlači kroz plot. ciknuše uplašeno, kad videše da se on zabatrga, i tek im onda odlaknu, kad im on tiho doviknu da tamo ničeg nema. dok je on grabio uzbrdicom, one su išle za njim, na izvesnom odstojanju, šapućući zabrinuto i krsteći se često, držeći se mesečine i ne zalazeći pod senke drveća i žbunja. ananija je koračao hrabro, noseći na ramenu sekiru i kolac, držeći se, kao u nekom pritajenom strahu, baš velikih senki žbunja i rastova. svetla mesečina na polju i na padini brega stišavala ga je i on je, svojim žmirkavim očirna, zadovoljno upijao noćno nebo i mir okoline, u koji je sve dublje zalazio, osećajući razne vetrove i vetriće, koji su duvali oko njegovog lica, zaraslog oštrim dlakama. ipak mu je bilo prijatno što ne beše sam, već što ga prate žene, koje je video kako lagano idu za njim, gazeći po travuljinama. stigavši na brežuljak, gde je uvela trava bila naročito gusta, tako da mu se činjaše kao da gazi po vrhu nekog plasta, on poče, zlovoljno, da mrmlja, obilazeći oko groba, jer mu je streha drvenog krova, nad grobom, smetala pri zamahu i udarcima. nameštajući se sa svih strana, opkoračivši desno, ili levo, uvek je glavom ili leđima udarao o krov i skoro padao na nos, prenerazivši se, pritom, svaki put, od dodira sa grobom. odmerivši najposle mesto, položi na zemlju šiljati kolac i osvrte se uokolo, još jednom. moglo je biti možda oko ponoći, kad se spremaše da počne da zabija, a obori i kuće i zemunice behu utonuli u potpuni mrak i mir. velika, jesenja hladnoća travuljina, voda i dolina, što su se širile u nedogled, prostrla se beše, pod njim, kao bezdan, tako da mu se pričini, kao da mu je zvezdano, mračno nebo blizu. na nekoliko koraka pred šumom, pred jednim žbunom, primetio je žene koje su uplašeno čučale po strani, očekujući da on svoj posao svrši. naslonjen o stub, na koji beše dignuta nadstrešnica, nad grobom, ananija je zebao i znojio se, ostavljen tako sam sebi, u noći, na vrhu brežuljka, kod groba te žene, koja mu beše došla tako iznenada u kuću. on je kuću aranđelovu smatrao i svojom. nek se smiri jednom, mišljaše u sebi, pa će se i oni svi smiriti. aranđel će primetiti njegovu najmlađu kćer, a on, ananija, ostaće s mirom u ovoj kući, dok se vuk isakovič ne vrati sa vojne, pa i onda, ako se uopšte ne vrati. smiriće se i celo selo. posle tolikih neprospavanih noći, moći će opet da spava. ispravi se zato i, u punoj noći, opali po kocu, koliko je god mogao. kolac mu se izvrte i on se stušti nad njim, ispravivši ga ponovo, udarajući kao lud po njemu. činilo mu se da čuje, kako probija sloj zemlje, pokrov i mrtvaca. žene međutim, koje su čučale kraj jednog žbuna, uplašivši se od njegovog iznenadnog udaranja i mlataranja, ili od neke mesečine, šta li, vrisnuše i počeše da beže nizbrdo. na to se i ananije prepade, udariv glavom o krov, i, omašivši kolac, koji je bio već duboko nabijen u zemlju, razbi sekirom nogu. pavši preko groba, imao je, ipak, toliko snage da urlajući potrči za ženama i da se odbatrga do plota svoje kuće, rasplašivši pse i ovce. tu, provlačeći se kroz plot, čekao ga je međutim opet vrag, zakačivši ga gunjem za plot, baš za šiju, tako da je visio kao zadavljen, stenjući, iskolačenim očima, strahovito osedeo, sve dok ga psi, pred zoru, ne nađoše i ne odcepiše od trnja i balvana, zavijajući strahovito. dotle se i žene namučiše strašno, jer se, u senkama noći, i u mesečini sjajnoj, pogubiše i razbegoše, tako da su se, vrišteći, uzalud dovikivale po mraku, padajući u jarkove i pokrivajući rukama i suknjama lice, da bar ne vide vraga, koji će ih svakako odneti. stana, žena arkadijeva, koja beše pošla za ananijem, iz radoznalosti i straha što ju je već više dana mučio, jer je svu noć mislila samo na vukodlake i vampire, plašeći svojim raspitivanjem o podzemnim i natprirodnim bićima svoje ljubavnike, pastire i svinjare, tako da nisu smeli da se mrdnu iz kuće, najgore je bila prošla, trčeći koso, nizbrdo, kraj trnovitog žbunja, nabasala je, u mraku, odmah kraj prvih zemunica, na veliku jamu, punu blata i pleve za zidanje, i upala, do grudi, u nju, vrišteći od užasa. izvukavši se otuda, sva ulepljena blatom, zapala je u neku baru, iz koje više, ni desno, ni levo, nije nalazila izlaza mada je padala u nesvest, čuvši žabe oko sebe. plačući, vrišteći, iznemogla, izludela, vide tad, pred sobom, beo, širok put, koji se spuštao u selo, ali do kojeg nije mogla da dopre. taj put, koji je, inače, prekodan, toliko puta videla i koji je prolazio pred njenom kućicom, učinio joj se sad beo, užasan, u mesečini, sasvim nepoznat. u samrtnom strahu, tako da se gušila, njoj se učini da joj voda i blato ulaze u gojazno mlado telo, puno okruglina, i da će joj doći do guše, da je zadave. sa tim blatom i vodom što joj se behu natopili na grudima, ona se seti svog razvrata i svojih ljubavnika i sa njima i svoga muža. isto onako kao što je slušala da se gospoži dafini bio javio muž, pomisli da će sad i njoj da se javi njen arkadije, koji je možda već i sahranjen. iskolačenih očiju, daveći se u bari, tada, ta okrugla, inače uvek čista, nasmejana, omalena seljanka, sa crnim kurjacima, oseti sav užas smrti i, zbilja, vide arkadija, u vodi, pred sobom, kako leži raskrečen, raširenih ruku, mrtav, pod biljem i muljem, onakav kakav je bio one večeri, tamo, u daljini, kod štukštata, nesahranjen, kad ga dva seljaka nađoše i, dohvativši ga za noge i ruke, baciše u rajnu. osetila je, pri tome, da je između nje, još žive i tople, i njega mrtvoga, čitav jedan neprolazan jaz. u istini, to što je stana videla, bilo je samo njeno ludo priviđenje i odblesak bilja i mesečine te noći, na vodi, u kojoj je čučala, zapala duboko, drečeći i vičući. arkadije, koji prvi pogibe, na vojni, već davno nije ležao bačen u reku što ga je bila zanela pod vrbe, koje su bile iste kao u njegovoj zemlji. bedan i sav kao u magli, u isparivanju njegovih milih konja, isakovičev sluga kretao se, već dva meseca, prvi, među svima onima koji behu otišli doma. beše se digao iz vode i iz smrti i beo, kao mlad bagrem, batrgao se, po tuđini, pojavljujući se vrh drumova, kuda beše, živ, sa vojskom prošao, gde su ga nalazili napitog, zaostalog od vojske, obučenog u ženske suknje. smradan, kao i štale i obori u kojima beše odrastao, isakovičev sluga beše sačuvao, u svom biću, tolike tanane niti, bele kao i mesečina, koje su ga vezivale za život, da ga je žena zbilja mogla osetiti kao da joj se vraća te jesenje noći. ona ga je tražila okom na mestu gde ga nije bilo, i činilo joj se da ga vidi tamo, gde ga tada nije bilo. len, len, toliko da je spavao pri hodu, arkadije je, te noći, zbilja, ulazio u selo, na drugom kraju, govoreći, kroz nos, po katkad, ponešto, svojoj krmači, koju je bio poterao još od pečuja. providan, prosijan mesečinom, on je bio tako dalek od svega toga što se, te noći, u njegovom selu događalo, da ga je i žena, u svom samrtničkom strahu i mislima, samo naslutila, kao neki davni miris, samo u pričini ugledala, kao neku davno prošlu sen. pojavivši se, na bregu, nad selom, dok su oni bežali rasplašeni, od groba gospože dafine, arkadije je mirno terao krmaču svom kućerku, pod dudom. niko nije mogao da ga sagleda, niko ga nije ni sagledao, sa puta su mu se sklanjali, zavijajući, i psi. kad mu krmača zastade, pri ulazu u selo, on se, onako zadremao, preturi preko nje, koliko beše dug. digavši se, len, toliko len da uskoro opet zaspa u hodu, mrmljajući kroz nos, mrtvi arkadije je išao pravo prema svojoj kući. zastajkivao je samo kod štala i sa uživanjem udisao miris konja, osluškujući udar kopita. najposle, kad onako beo i providan, stiže do svog kućerka, ni najmanje se nije ljutio na ljubavnike svoje žene, od kojih je jedan, polugo, spavao na banku, gde je bila, pre, njegova postelja. naprotiv, nimalo tužan, čuvši detinji plač, on zaigra iza svoje krmače, veseo. selo je spavalo, kraj sve dreke i vriska, te noći, i niko nije video ni arkadija, ni sve te vukodlake, o kojima je ananija, sutradan, toliko pričao. ananiju behu našli, polumrtvog, na plotu isakovičeve kuće. on je pričao nešto, bunovito, o arkadiji, koji mu se beše javio mrtav i rekao mu da se više neće vratiti. sutradan, dok je stana, arkadijeva žena, preneta sva izbezumljena od užasa i priviđenja te lude noći u svoju kuću, arkadije je već hodao daleko, oko obora i štala isakovičevih, gučući i tepajući milim rečima, koje je izgovarao kroz nos, konjima, preko oranica, nevidljiv i neznan, providan i lak, kao dim posle bitaka. posle nekoliko dana, kad se selo beše stišalo, od svih tih čudnovatih događaja što se desiše te noći, došao je sa vojne, zbilja, čovek, živ i vidljiv, prvi, koji se zaista vratio. sekula, isakovičev zvonar, sa unakaženim licem i oderanom glavom, bez jednog oka, plačući. u selu se sve izbezumi od njegovih priča. plakalo je i staro i mlado i lelekalo od jutra do mraka. ananija se prvi smilova na njega i, na zaprepašćenje svih ostalih pokloni mu ovcu. ukradoh ti je, reče mu, vo imja oca i sina i svetoga duha, i vraćam ti je. i ne samo to. nego mu reče još da ne treba krasti i da ne treba ubijati. ananiji se beše noga, udarena sekirom, dala na zlo, i on je išao, po selu, vraćajući tu ovcu, tamo konja, tamo plevu, sve što beše pokrao s proleća i preko leta. kad stiže vest da je isakovič ostao živ i da ih je još mnogo živih u nemeckoj, koji će prezimiti u tuđini, ali koji će se vratiti s proleća, iduće godine, zalupaše u bubnje, zasviraše i zaigraše, uz diple i zurle, i celo se selo opi rakijom od dudinja, krsteći se i ljubeći se, nad širokim poplavama i baruštinama, što su rasle svaki dan, sve više. dan dva, zatim, udari sneg i mećava. beskrajan plavi krug. u njemu, zvezda. zima je godine 1744. bila duga i jaka. slavonskopodunavski polk, rasturen po varošicama i bednim selima oberpfalca, mnogo je patio, od mećava i ciče zime. ljudi su umirali od srdobolje, po štalama i stajama, i pod vedrim, ledenim nebom, na tvrdoj zemlji, po kojoj se beše uhvatila snežna kora. opijahu se, poskakujući od hladnoće, okupljeni oko vatre, lelečući uz gusle o caru lazaru. posle je u ceo puk udarilo neko spavanje, neki nezdrav san, težak do bezumlja. spavalo se i hrkalo po slami i po kućama, po tavanima i jarkovima, pa čak i po đubrištima. noću se išlo na pljačku i, u zoru, vraćalo, jadno i tužno. neki od vojnika isakovičevih, omamljeni lepotom zavejanih šuma i brda, odoše i dalje, u skitnju. po nekoliko dana tumarahu po okolini, dok ih nije izdala snaga. tada padahu u sneg i smrzavahu se. neki se dokopaše i daljih naselja, te izostajahu po nekoliko nedelja. ti se pomešaše sa ukućanima. straže su morale silom da ih dovlače natrag, u logor, gde su svaki dan bili batinani. naviknut da jedno misli i oseća, ceo je puk slutio već da od rata, od velikog, strašnog rata, u kom će se proslaviti, istaći, više nego ikad, uzdići se kao do nebesa, nema ni govora. kao što je sneg bio zavejao tragove točkova i kopita iza puka, tako je i ćutanje zapovednika i nemačkih oficira, o puku, stišalo sve razgovore o bitkama i pobedama puka. iz beča nije dolazilo ništa novo i puk se osećao kao nezvan gost, u toj tuđini. okolini, puk se pri dolasku učini, mrk od bojeva, mirisan od baruta, sa razvijenim zastavama i krvavim ranjenicima, čudan i strašan. ubrzo zatim pade sneg i gomila tih stranih i obesnih vojnika utonu u tišinu i zavejanu zemlju, tako da ih svet pomalo i zaboravi. pročuše se svojom neiscrpnom muškošću, o kojoj se, po okolnim selima, pričahu čuda. bez redovne vežbe, raspodeljen i skriven po svojim zemunicama, pod plastovima slame, pod plotovima, zavejan, puk postade, tako, nevidljiv i skoro nečujan. da nije bilo njegovog urlikanja i lelekanja uz gusle što behu tako grozni i žalosni da su kod žena izazivali plač. baron berenklau beše otišao nekud, većina nemačkih oficira beše se razišla i od puka postade gomila beskućnika i bednika. ponegde, u snegu, stajahu još neko vreme stražari, kod kola, pa posle nestade i njih. sneg beše napadao do kolena, zavejao gole grane i stabla drveća. u sivom obzorju graktala su jata vrana. na mesečini, pojavljivahu se čopori vukova. sva krvava slava puka beše potpuno zaboravljena, a da je puk onoliko izginuo, bilo je sasvim beznačajno. sve se to završilo u jednoj bezgraničnoj bedi. sve je zeblo i drhtalo od ljutih mrazeva, a dani su prolazili lagano. isakovič je živeo kod puka, više nego po kućama, sa oficirima, kao neki bolesnik. težak kao klada, ležao je, po ceo dan u kolima i pod kolima, zavijen u ovnujske kože, na slami i snegu. kao da je bio ogluveo i omutavio, ćutao je, tegleći se oko kola, prenoseći kože i ćebeta sa kola do točkova i od točkova opet do kola. spavao je, tako, neuredno, u po bela dana, budeći se i ležući svaki čas, zarivši glavu pod kože. promene u taj život unosili su samo dani lova, kada je išao na lisice, jašući u snežne zore, ili u sumrak, sa jednim neizmerno mrzovoljnim izrazom lica. straže više nije obilazio, niti je zalazio u zemunice i kolibe vojnika. na izveštaje i naređenja berenklaua jedva je i odgovarao. kraj sve divlje strogosti, beše zapustio puk, i, nedeljama, nije više pregledao ni oružje. sva mu je briga bila u tome da nađe nekog ko će da ga zameni dok spava. čizme mu behu od vode i blata izgubile svaku boju i visile su mu pod kolenima. stajao je u njima nakrivo, kao da je uvek bio napit. njegove čakšire, što su mu visile kao džak sa trbuha, bile su crvene, ali sa dugim prugama, izbledelim od vode i sunca. kajiševi su sa njega visili, i napred i natrag. kožusi i grudnjaci, olinjali i očupani, tesni, isprepleteni srebmim kićankama, oduzimali su mu mogućnost ma kakvog vojničkog držanja. držao se rukama najčešće za bolan trbuh, stojeći, kao uzet, iza svojih kola. opuštenih ruku, opuštene glave, činio se iznemogao, smrtno oronuo. visio mu je i podvoijak, visili su mu i očni kapci i obrve i uši. kosa mu je padala na debeo, pljosnat nos, i takav, bez visokog klobuka, gologlav, ne samo da više nije izgledao junačina, nego se činio gotov na smrt. zagledan svojim podnadulim očima u dug red seoskih kuća i zavejanog drveća, naslonjen leđima o točak svojih kola, isakovič nije bio miran, kao neki medved u svom zimskom snu, nego je, pod prividnim mirom svoga tela i svojih pokreta, krio najgrozniji očaj i uznemirenost duše. svaki je čas osećao da će da skoči, urlikne, pa da počne da trči bezumno, grizući zubima sebe samog i sve što mu na put dođe. sve je u njemu plakalo i treslo se. rebra su ga probadala kao noževi, oduzimajući mu dah. vest da mu je žena, gospoža dafina, umrla, primio je sasvim mirno. činilo mu se kao da ta vest dolazi sa nekog drugog sveta. iznuren od briga za pukom, nije imao snage da se za ženom ni zaplače. stajao je neko vreme, kraj mutne vode, kraj čuna, zaprepašćen, ali se zatim mirno vratio u logor i niko ga ne vide, ni idućih dana, da se nešto naročito uzbuđuje, ili uznemiruje, povodom svoje nesreće. u sebi međutim, od tog dana, isakovič je osećao kao da mu je pukla žuč, ili srce, ili želudac, neku suludu uznemirenost, grižu, telesne bolove i grčeve i duševno ludilo. da su mu nejaka deca sad ostala bez majke, to ga nije toliko potreslo. za bratom je čak osećao izvesnu žalost. bio je uveren da mu je brat aranđel mnogo propatio zbog smrti gospože dafine. da mu se brat polakomio na ženu, o tome nije ni sanjao. ono što je vuka isakoviča toliko izbezumilo tih prvih dana, posle ženine smrti, bio je taj grozni osećaj da je to došlo tako iznenada, da je ona umrla bez ikakve veze sa njim, da je nestala nekuda, da je sad nigde nema, a kad se vrati kući, ako se uopšte vrati, da je više nikad neće videti. da su se njih dvoje, eto, razišli, rastali bez ikakve moći i volje i bez glasa. ona je bila tamo, on ovde. kao što su kopite odbacivale blato, i kola i točkovi odbacivali kapljice, što je danima imao da gleda, prateći puk, po raskaljanim, zavejanim putevima, tako su i dani što su prolazili jedno za drugim, tresli i bacali bića i stvari, koje je voleo, život njegov, njegovih vojnika, donoseći mu sve neprijatnosti, brige, uvrede i grozote. besnim, očajnim, bezumnim ga načiniše odugovlačenjem njegovog proizvodstva za potpolkovnika. mislio je da mora poludeti videvši kako glupo, kako lakomisleno ratuju, zapovedajući mu čas ovo, čas ono, terajući ga čas tamo, čas ovamo. osetio je bio već vuk isakovič šta ih čeka, pod novim carem, i, kao neko ko je sanjao strašan san, gledao je užasnut svoje vojnike, konje, kola, logore. sa oblacima i jutarnjim zvezdama, nosio je isakovič u svom sećanju, visoko iznad sebe, i muke svoga puka, krik njihov bedan, lelekanje uz gusle, njihov strašni trčeći korak, ropac samrtnika, dreku onih koje su batinali, lica onih koje behu obesili, šibanje svoga čoveka sekule i smrt dragog mu arkadija. zanemeo i pospan, kao ogluveo, on je u sebi čuo, itekako, plač i šaputanja. šaputali su mu ne samo njegovi ljudi, koji mu se javljahu u snu, nego i točkovi, ćebad, na kojima beše ostalo tragova krvi, ešarpe pocepane, gunjevi i obuće, skinuti sa poginulih. na kraju svega pak, bila je praznina. u snegu, sve do šuma video je sela i logore. drveće, na obzorju, i mutan vidik. ono gde su bili, ono gde su prošli, kao da više nije ni postojalo. iz boja, pri prelasku rajne, sećao se samo nasukanja čamaca. iz bitke kod caberna, samo jedne ulice. hapšenje i suđenje njegovog najstarijeg oficira, pisčeviča, kapetana šidskog, razbesnelo ga je toliko da mu je krv udarila na nos i da se počeo gušiti. najviše ga je, međutim, potresao kraj te vojne. povukoše se. odvedoše ih u blato i sneg. ostaviše ih da gladuju, da se tresu od zime. sve pohvale za serbske pukove izostaše. ostaviše ga ovakog, u gunju i kožuhu, bez novaca, bez hrane, kao neko strašilo na snegu. nije mogao da spava od graktanja vrana. konji su mu crkavali od zime. i šta još? čuo je da se u logoru zapovednika govorilo da će, u proleće, kući. vratiti se dakle, isto tako besmisleno, kao što se i pre vraćalo, ostavivši mrtve u zemlji i pokrhana kola po blatnjavim putevima. potpolkovnik arsenije vuič beše mu javio da će biti pozvani u beč, ali se to posle pokaza samo prazan razgovor. dani su prolazili u neprekidnim maglama i vejavicama. činilo se da se zaboravilo uopšte na slavonskopodunavski polk. vojnici isakovičevi, po svojim zemunicama, nisu znali ni u kom su kraju sveta. u početku marta meseca dođoše zapovesti da se pukovi, po određenom putu, vrate kući. slavonskopodunavski polk imao je da ide skoro istim putem kojim beše i došao. zapovest se sastojala svega iz nekoliko nemačkih reči. nagrnuše, tako, odmah prvih dana proleća, kroz bavarsku i austriju, urlajući od radosti i lomeći đumruke putem. išli su za oficirima pevajući, nestrpljivi na odmorištima, neizdržljivi na noćištima. kad udari kiša, oni pođoše bosi, dobre volje i veseli, tražeći da se ide i noću, ali put im je bio određen i oni su morali mnogo da dangube po varošicama štajerskim i trgovima kranjskim. podnosili su na povratku rado i glad i žeđ, i nije ih ražalostilo ni to da ih sada ne dočekuju i ne goste, kao pri prolazu na bojište. početkom meseca juna, koji je, te godine, bio vrlo kišovit, prva odeljenja iz pukova vuičevih, vratiše se iz rata sa francuskom. tada se već tačno znalo za sve koji poginuše, pa se kukalo i plakalo po svim selima duž save i dunava. tih dana isakovič je, sa svojim ljudima, prelazio dravu kod oseka, vukući za sobom sva kola, pa i čunove, da ih pokaže i preda. puk mu je izgledao kao gomila bolesnika. jedno veče zanoćio je, najposle, kod osečke skele, posle celog dana hoda, sa bolesnicima i ranjenicima, koji ne htedoše da ostanu u tuđini. kiša je lila kao iz kabla. na obali, u gustoj i visokoj travi, ljudi se behu razmestili bez ikakvog reda, polegavši po blatu. mokri vrbaci, lokve vode i baruštine oko njih, reka, sva ustreptale površine na pljusku, sve ih je to podsećalo da su blizu svojim kućama i oni pokušaše da spavaju. u sumraku se vrtela jedna vodenica. isakovič se bio smestio na skeli, pod kolima, nabacivši na sebe slamu, tako da vodu nije ni video, mada je vlagu osećao i posle, kad pade mrak. između dva točka, na kojima se behu raspale glavčine, sa kojih se cedilo blato, bio je spustio glavu da prospava poslednju noć na vojni. graf askanio gvadanji imao je sutra, još jednom, da pregleda puk pre no što se ljudi raziđu kućama. petrovaradin je bio još na tri dana hoda, a za njim onaj svet koji je lelekao kad su pošli, i koji će sad opet lelekati, kad su došli. vrisak i jauk činjaše mu se da čuje već, a i zapevanje i pojanje za mrtvima. levo od skele, niz vodu, vide velike vrbe, a desno, visoku, gustu travu, u mraku što je već i po vodi bio gust i težak. bez sna, uvijen kožama, zasut slamom, isakovič to veče, ko zna po koji put, stade da razmišlja o tom šta da radi? osećao je da će kroz dva tri dana, kad otpusti vojnike i ostane sam, biti sasvim na obali bezumlja. na granici ludila, isto tako neizbežno, kao što beše stigao na obalu ove reke. o vojsci više nije hteo ni da čuje, neki njegovi oficiri otvoreno su govorili da će poći u tursku, otkuda su im ocevi došli, a mnogi vojnici, čuvši to, govorili su da će tamo poći sa celom svojom porodicom i stadom svojih ovaca. o rusiji nije više šuškao samo on, već i drugi. jedan od prvih koji ode u rusiju, đeneral stefan vitkovič, bio im je zamutio mozak svojim pismima. tako, još jednom, i te poslednje noći, isakovič, boreći se svojom dušom, reši. da je njegov dotadanji život bio zlo i da treba otići nekud, gde mora biti da je bolje. prošavši, u mislima, svu austrijsku vojsku, vide sebe i svoje vojnike po bedemima, po logorima, po bitkama, shvativši da sve to uzalud čine. setivši se naselja svog i naselja svog brata, koja je, kroz tri dana, opet, trebao da ugleda, u vodi i baruštinama, on pomeša i njih u taj svoj osećaj uzaludnosti. lako nije mislio da ih treba opet preseliti, natrag, u tursku, u mislima ih je video bedne i jadne, u blatištu i barama. obradova se pri pomisli da će moći da nastavi zidanje crkve, nasred sela, i odluči da, stigavši doma, dade da mu izrade ikonu svetoga despota štiljanovića, da ostane i posle njegove smrti. povratak za vojne, celo to zimovanje u oberpfalcu, put kroz austriju u kišovitom proleću, dolazak pod osek, sve je to ipak, ma koliko da je bilo mučno i teško, prošlo vuku isakoviču kao san. ostarivši, oronuvši sasvim na ovoj vojni, beše se navikao da hodi nemaran i rasejan, kao polubudan, po tuđini. tek jutro, kad se probudio na skeli osečkoj, da oprezni puk za pregled u gradu, učini mu se strašna zbilja, svojom mutnom rekom, vlažnim travuljinama i drvećem, vodenicama, mostom i zidinama i bedemima gradskim i sivim nebom. kiša beše prestala da pada i, spremajući se, on je, kraj svojih konja, sa skele, video kako se na obali sprema ceo puk. tad, svom silinom nagrnuše na njega utisci i misli. shvati da se vratio sa uzaludnog posla. da je ratovao bog te pita gde i ni za šta. oseti da ga je žena ostavila sa nejakom, bolesnom decom. zagledan u vojnike, shvati da za njih ne mare, da ih varaju, da ih teraju po svetu kao stoku i da ih kolju. da im daju zastave, da ih kite perjem i da ih prebrojavaju, žive i mrtve, kao konje i fišeke. da između njihovog tumaranja po ratištima i života onih na domu, u baruštinama, nema nikakvog smisla, ni veze. da sa njim, vukom isakovičem, čitava ta nemačka carevina, u stvari, samo zbija šale. da mu se karlo lotarinški smejao, da mu se berenklau uvek rugao, da ga je komesar, u pečuju, i sad, pri povratku, dobro opaučio i da će ga i danas markiz gvadanji secati, smejući se grohotom koraku i poretku, zaokretu i trčanju njegovog slavonskopodunavskog polka. već skoro doma, na osečkom mostu, isakovič, tako, bi razljućen još jednom gromopucatelno. napadnut crnim mislima, pokuša da ih rastera, kao što rasterivaše svoje uznemirene pse, podviknuvši vojsci koliko ga je grlo donosilo. skočivši očajan, opkoračivši konja, zagrme na skeli, vičući puku. vojnici potrčaše, zalupaše bubnji, oficiri se poređaše. kroz nekoliko trenutaka već, na mostu, sastavljenom od povezanih čunova, pojavi se slavonskopodunavski polk, u smaknutim redovima, koji su, kao dve duge zmije, uzalud pokušavali da se isprave. još sad. još poslednji put, pomisli isakovič, da ih povede i da ih pokaže. dovoljno je bilo da, na konju, uspe da zauzme vojničko držanje, pa da zaboravi sve neprijatnosti i tegobe svog poziva, zaželivši opet da se istakne. odjuriše sa slugama daleko ispred puka, on zaljulja sav most skokom svoga konja, tako da je morao da zastane. bilo je rano još. u mirnom i sivom danu video je utvrđenja na drugoj obali, prozore kazamata, topove, peskovitu obalu sa starim stablima i strme krovove gradskih kuća. reka, sa niskog mosta, činila se mnogo šira, zelenkasto žuta, puna peska. ostrva u daljini, vrbaci, trščaci, sve je bilo tiho, nepomično, duboko zeleno. spremajući se da baci, po običaju, korice, koje su sluge morale odmah da dohvate, isakovič poče, lagano, da izvlači sablju dohvativši grčevito balčak, okrenuvši se licem prema vojnicima. jeza, ledena jeza pređe mu po leđima. to beše taj trenutak bezmernog milja koji je toliko voleo. za čas, nasred reke što je proticala pod balvanima, tako blizu, oseti svoju žalosnu samoću i zasukavši brke, zaturivši klobuk, potera konja i pokuša da se ne trese kao bure. puk je nastupao za njim, grmeći svojim korakom, kao konjica, po mostu, prema bedemima grada. i vojnici su znali da je to poslednji pregled i žurili su, razbarušeni, neoprani, zarasli u brade, brke, perčine. bilo ih je koji su ćopali na jednu nogu, bilo ih je gologlavih, pa i bosih. ti su sa osobitim uživanjem gazili u bare. pevahu, koliko ih je grlo donosilo. oficiri, okupljeni oko zastave, još se doteraše kojekako, ali vojnici, ne samo da ne prikrivahu svoje odrpane gunjeve i rascepane tureve, već su naprotiv hotimično isticali blato do kolena, razbijene kundake i svoje noge uvijene krpama. gazeći mokar pesak, uđoše pod kapije grada, pod gusto bagrenje, idući duž visokih zidina, zaraslih travom iz koje su virile topovske cevi. gacajući po blatu, videše da se nebo, iza drveća, vedri. osluškujući njihov korak i komande oficira, tresući se na konju, opet pun perja i svilenih traka, privezanih za grudnjak od ovnujske kože, isakovič je, polegavši skoro po vratu konja, grabio, preko bedema, na glavni trg u gradu. tu ga je čekao, na jednom velikom balkonu, punom oficira, markiz askanio gvadanji, kome je imao da pokaže sve žive momke, da nabroji mrtve, i da oda svaku poštu i čast, pre no što vojnike otpusti kućama. poslednji put je, pomisli, i dosta je, a u rusiji biće mu svakako bolje. dosta mu je tog motanja na rajni, tog vijanja po dunavu, tih tuča po italiji, krajnje je bilo vreme da uvidi da mu polkovnički čin nikad dati neće. da trguje, nije se rodio. bolje da živi i sa tim trgovcima, nego ovako, skotski i uzalud. da nije bio vojnik, davno bi se bio skrasio negde sa ženom i decom i žena mu možda ne bi bila ni umrla. a jedini je to posao prijatan, taj posao vojnički. uostalom, i našto ta večita želja da se skrasi, to večito navaljivanje njegovog brata arandela, koga je imao kroz tri dana da opet sretne u petrovaradinu? zar ga na domu čeka nešto bolje? deca sa kojom nije znao ni šta će, ni kuda će. selo, koje je imao čvrstu nameru da naseli više, na padinu brda, dok se ne spreme za seobu u rusiju, kuda je još uvek bio uveren da će otići. baruštine, zimske vežbe u petrovaradinu, možda poziv u beč, kojeg se bojao, i bolest patrijarhova, o kojoj beše čuo, i zbog koje se beše naročito zabrinuo. jašući između bedema, osluškivajući oštri odjek kopita svoga konja i konja njegovih slugu, isakovič ispade na gradski trg iznenada, i trže se kad ugleda pred sobom dug red topova, povezanih lancima, vojnike i oficire. nasred trga, na balkonu, pod ogromnim prozorima đeneralske zgrade, šarenilo se čitavo brdo zastava, perja, svilenih traka, oklopa, klobuka, šešira. đeneral gvadanji mahao mu je ljutito rukavicama, želeći da isakovič počne da prolazi svečanim počasnim poretkom, još sa tog ćoška. zbunjen, za tren oka zaboraviv sve svoje misli, namere i jade, isakovič, naviknut da se prepadne pred starešinama, zauzda konja tako jako, da se životinja prope kao luda i poče poigravati. urliknu puku zapovest da potrči. u svom hitanju da popravi prvi utisak, isakovič više nije čuo, ni video. ne nadajući se da ga đeneral, i vojska, već čekaju, na trgu, zaboraviv naređenja od sinoć, koja su mu jasno i razumno saopštena, zbuni se kao neka baba, pa poče kao pijan da komanduje i levo i desno, napred i natrag, izvodeći puk trčećim korakom, uzduž i popreko, po trgu, u dva reda i u šest redi, pokazujući ga spreda i ostrag, sa oborenim i visoko izdignutim puškama, sa noževima i pištoljima, klečeći i skačući, čak i ležeći na zemlji, pri čemu projuri i sam na konju duž redova, vitlajući sabljom i trzajući konja, propevši se pod balkonom đeneralovim, zastavši ponizno, odajući počast i derući se. vivat za grafa gvadanji. vivat za grafa gvadanji. dok je markiz gvadanji, sav u perju i svili, krhao ruke od očajanja, videvši kako isakovič šeprtlja, ne drži odstojanje i ne zna ni komande. uostalom, našto pričati kako se slavonskopodunavski polk, tog jutra, osramotio? uzme li se u obzir da su trčeći oficiri uspeli da saberu i smire puk, koji beše natrčao, sav zadihan, čak na topove. kad se uzme u obzir da su, inače, isakovičevi oficiri pokazali odlično držanje, da su vojnici udarali nogama o zemlju kao budacima, onda se može reći da se sve dobro svršilo. čak se đeneral gvadanji u mnogome promenio, kada je čuo koliko je puk na ratištu imao mrtvih. uostalom, isakoviču je bilo dobro i da su ga okovali. na dreku đeneralovu nije odgovarao. kad ga odvedoše gore na balkon, nije se mnogo izvinjavao. pri ručku, u svečanoj dvorani komande, među kirasirima, prilično se podnapio, a pred veče, u privatnom salonu đeneralovom, rano je zaspao. dug red utvrđenja, bedema, zvonik, visoki krovovi kuća, žuti ogromni balkon, lik đeneralov, sve je to prolazilo kroz mozak isakovičev, kao kroz groznicu. celog tog dana parada, vežbi, u oseku, on je drhtao od blizine svoje zemlje i one kućice u kojoj beše sa ženom proveo poslednju noć. da se živ vraća tamo, kud je mislio da se više vratiti neće, sasvim ga je razdražilo. svaki kraj, svaki nagib obale, sve padine, prolazili su mu kroz sećanje, sve brige, svi poslovi. pred njegovim mislima, kao pred munjama, javljahu se sablasne ličnosti, mile i drage, i tuđe i nesnosne. mučila ga je, što se više približavao svojoj zemlji, briga za slatkim pravoslavljem. isto toliko i misao na grob ženin koji ga je čekao. želeo je da sve to što ga kod kuće očekuje, tu dreku i lelek izbegne, želeo je prosto da se živ kući ne vrati. da se vraća, činilo mu se tako ludo. izlazeći sa oproštajnog banketa, iz kuće markiza gvadanji, oko ponoći, beše se po običaju, zbog bolova u stomaku, rastužio. noć, mokra, prazan trg, fenjeri, senke bedema, utvrđenja, sasvim ga uznemiriše. jedva se zadrža da ne klizne po stepenicama i pri tom naporu tela bolovi ga sasvim ophrvaše. kapetan antonovič, koji mu se nađe, zadrža ga da ne padne. u želji da mu kaže što prijatno, on mu spomenu nalog đeneralov da o trošku vojničkom dade izraditi svoju sliku u beču, kao spomen na vojnu, pod berenklauom. tada ga isakovič mirno pogleda i kaza mu da samo svetinje treba da se produžuju, a da njegov lik treba da nestane. o svom trošku pak naručiće, kako mu je već rekao, ako ga što ne spreči, u beču, sliku sv. despota štiljanovića. pa nek ona ostane za njim, kada njega više ne bude bilo. jer sasvim star i nemoćan se osećao, pri izlasku iz oseka, sutradan, isakovič, vraćajući se kući, bez ikakve želje da dalje živi. pa ipak, svet koji se beše strčao kod mosta da vidi vojsku, gledao ga je sa dubokim poštovanjem, koje izaziva u gomili junačka starost. jašući, težak, velikog konja, mirnog i kraj strašne lupe bubnjeva, mogao je, prvi put, posle dugog vremena, da nehatno ispruži ogromne svoje butine i cevanice. osluškujući bat nogu svojih vojnika, koji su vičući pevali pesme o uzeću beograda, noseći raščerečene jaganjce na leđima, osluškujući smeh svojih oficira, koji su, šale radi, prekrstili noge na sedlima i jahali pušeći, sa isukanim sabljama i prevrnutim klobucima, dobacujući mlađim ženama u svetini, isakovič je jahao, opet sav u srebru, smiren i čist, sa velikim, vedrim očima, zagledanim u daljinu, i neodređenim osmehom na ustima, krijući očajanje. bio je poslednji put lep u životu. dok je prolazio među bedemima, pod ogromnim svodovima kapija i jahao na most, na vodu široku, pred zelene vrbake i velika nebesa, ruka mu je visila, držeći sablju, bez snage. bio je i to svršio. sav umor od poslednjih, grozničavo provedenih noći, od spremanja i jahanja, sede mu kao za vrat na konja. mokar miris obala i vrbaka, zagušljiva toplota niskih i osunčanih oblaka, magla iz dubina, gusta kao dim, sve ga je gušilo i uspavljivalo. nesreća kao da je bila ostala iza njega, pred njim je i sad bila, kao i pri polasku, neka daljina. bio e miran. nadao se da će prekosutra, pre mraka, stići do varadina, gde je imao da raspusti pojedine delove puka, pre no što ode da se stavi na raspoloženje baronu engelshofenu, komandantu temišvara, kako mu beše naređeno. melanholijom koja se beše pretvorila u potpuno ćutanje, uporno i staračko, i on je, kao i otac mu, koga je pri svakoj važnijoj izreci spominjao, vraćao se iz rata. seobe mu behu dosadile i nemir koji se ni u njemu, kao ni u svim njegovim ljudima koje je vodio, nije stišavao. predviđao je da će opet, ako napusti vojsku, sa decom i bratom, proći skoro sva veća mesta trgujući. pa iako ostane u vojsci, premeštaće ga svaki čas, da umiruje taj svet koji se selio. znao je da ga i kod kuće, odsada, čekaju samo neprijatnosti. miran i samouveren, predviđao je sve te godine koje će još proživeti, sve događaje, koji se još mogu desiti, i sve te ljude, kako će se držati. san i otežao, jahao je pognute glave, po balvanima i prečagama mosta, prema travuljinama. što je bivalo toplije i jasnije na nebu, sve mu je bilo teže. konj ga je odmereno klatio i to ga potpuno oslabi. ono što beše ostavio za sobom, dođe mu kao da i nije bilo, a smrt njegove žene i skoro viđenje s bratom i plač male dece, pomešaše se pred njim, još jednom, sa maglom. sluge i oficiri, puk i vika behu zaostali malo iza njega i on oseti samoću. jašući putem, uz peskovitu obalu, razmišljajući o raspodeli starešina, o mogućim premeštajima u druge pukove, koje su neki od oficira želeli, i koje je trebalo, od đenerala, da izmoli, potpuno se uspava. eto, pomisli, dovoljno je odseliti se, pa da sve što ostavljaš, bude kao da nije bilo. zagledan u daleka brda, iza kojih se opet pomaljalo sunce, oseti kako na njemu zablista srebro. umoran i prazan, bio je lak, kao i da nije imao tela. osunčan posle, prosijan, oseti se topal, a ne težak, kao i da ne jaše, kao i da ne postoji, u tom nevidljivom vetru, koji ga je pratio sa leđa. zatim potera konja kasom, kroz prazninu. još jednom, i kao žureći se, pre nego što opet bude stigao u blizinu aranđelovu, u svoje naselje, u svoje brige, vuk isakovič poče razmišljati o rusiji. još uvek uveren da će se odseliti sa decom i svojim slugama tamo, grabio je da ovako, nesmetan, još jednom promisli kako je to jedino što ga može spasti od svega toga, neizmerno bednog, niskog i tegobnog što ga na domu, i idućih godina, čeka. otići nekud i živeti bezbrižno, odvesti i ove ljude, da žive negde lako i prijatno, činilo se vuku isakoviču tako moguće. negde je moralo biti nešto svetlo, značajno, pa treba otići tamo. rusija mu se činjaše kao neko nadzemaljsko carstvo. čuo je da su neki koji su tamo iz belog sveta došli, postali bogati i moćni. da su odmah dobili po jedan čin više. da se tamo živi i ratuje gospodski. da su crkve divne i slatko pravoslavlje. ovde ga je čekala samo beda i neprekidna žalost, što ga je činila bezumnim, očajnim, čudnim. ovde ga je čekalo samo bezdano ništavilo i praznina, što ih je video najposle tako blizu, pred sobom i svojom starošću. od sveg života, razmišljajući, vide u prošlosti, svetle, samo one čiste zvezde i srebrne, šumske putanje i trave, nad kojima se spuštala aprilska magla, sa obronaka brda, kojima se i sad bližio. gde je nekad živeo, u prvim danima svoga braka, sa ženom, čijem se grobu i čijoj se deci sad vraćao, a u budućnosti, samo tu bezgraničnu, zavejanu rusiju, kud mišljaše da se odseli, da bi jednom već lakše živeo i da bi se već jednom odmorio i smirio. prazno je bilo pred njim sve i uzaludno za navek za njim, što beše prošlo. ništa nije postigao ni u ovom ratu, kao ni ostali, i sve to njegovo hodanje i seljakanje samo se jednako nastavljalo. do dna međutim, u sebi, osećao je da je nemoguće da sve to tako prođe i kako ga vuče glas neki, obećavajući mu nešto vanredno, pri svršetku. pred praznim jazom, ludom provalijom, u kojoj vide život svoj i decu, ženinu smrt, bratovljevu sudbinu, povratak svojih vojnika, lelek i kukanje što ga čekahu, uvide da mu je život prošao i da ga više popraviti ne može, kao ni nisku sudbinu svih tih, koji su bili pošli sa njim i koji se sad vraćaju, u svoje baruštine i blatišta. pa ipak je osećao da nije rođen za svu tu neizrecivo otužnu dosadu i prazninu, u kojoj se našao, i koja ga je terala na iste misli, kao u onaj čamotinji pod štrasburgom. negde mora biti lakšeg života, vedrine događaja, što se slivaju kao čisti i hladni, prijatni, penušavi slapovi. odseliti se treba zato, otići nekuda, smiriti se negde, na nečem čistom, bistrom, glatkom kao što je površina dubokih gorskih jezera. živeti po svojoj volji, bez ove strašne zbrke, idući za svojim životom, za koji se beše rodio. idući nečem vanrednom, što je, kao i nebo, osećao da sve pokriva. u petrovaradinu dočeka isakoviča opet kiša. pljuštala je po bedemima, po vodi, po mostu, po drveću, tako da ceo polk stiže prokisao i sav uprskan blatom. bilo je žena i staraca, koji dotle iziđoše pred puk, noseći hlebove, rakiju i presvlake, vrišteći i kukajući za mrtvima. razvlačeći slamu i razapinjući šatore nasred ulice, između zidina, vojnici su, napiti, pevali, ljubili se i grlili. u gradu se govorilo da će puk, kao i ostali serbski pukovi, biti raspušten i da će svi biti raspodeljeni među ostale pukove ćesarske, kao i drugi obični seljaci, beskućnici i sluge. ko god nije bio zadovoljan time mogao je da se sprema i da se seli u druge krajeve. nadajući se da ga u petrovaradinu čeka brat, isakovič se ljutito vrteo na konju, kad ču da mu brata nema, nego da ga bratovljeve sluge čekaju pod gradom, na vodi, kod mosta. sa velikom šajkom, u kojoj će ga odvesti kući. umoran od kukanja žena, prebrojavanja, pregleda i popisa oružja, siđe pred veče na reku ne sluteći ništa dobro, sećajući se kako je, na vodi, tamo u tuđini, isto tako, jedno veče, čuo da mu je žena umrla. kod mosta naiđe na svoje sluge, okupljene oko nekog čoveka što beše, sav prokisao, zavijen u gunjeve, legao na mokar balvan, u vodi. pod zidinama utvrđenja, među mračnim stubovima, u tami, jedva je raspoznavao ljude što mu prilažahu. mrak je padao u mutljag, pred njim, a kiša je sipila sa celog vidika. čovek jedan, sav povijen i zagrnut, diže se tad u mraku, i priđe mu ćopajući. bio je to ananija, aranđelov sluga. imao je da mu javi da aranđel nije mogao doći da ga dočeka, da neće moći ni doći, jer se preselio u svoju kuću, u budimu. uostalom, mogu se videti i docnije, ima vremena. deca su mu dobro, kod kuće, a ostavio mu je i novaca. nad grobom gospože dafine podignut je krov. crkva se već zida. pokojni arkadija pak javlja se noću, u selu. već nekoliko njih videli su ga kako se gega, i čuli su ga, kako pevuši, kroz nos. napada ženu. u stoku je udario pomor, a zid na njegovoj kući prema bregu, prepukao je i hoće da se sruši. kada je, sutradan, pred veče, posetivši prvo grob gospože dafine, isakovič stigao pred svoju kuću, sa svojim slugama, vriskale su i kukale žene toliko za mrtvima, da je morao pobeći u kuću da se sakrije. kiša je i to veče padala. sve je bilo kao i pri njegovom polasku. magloviti vrbaci isparavahu se, oblaci se spuštahu sve naniže. zemlja je bila tamna vlaga, nevidljiva i kišovita. isprekidan lavež pasa, poznat mu i uvek isti, čuo je opet, i tup udar kopita, u blizini, kao pod zemljom. umoran neizmerno, ćutljiv, kao zanemeo, razrogačenih očiju, ležeći zavaljen, isakovič je unezvereno gledao kako ga u polumraku obilaze ananija i njegova baba, njegove kćeri, donoseći slame, unoseći čabrove sa vrućom vodom. najposle, kad iziđoše, vide kako se oko njega vrti i saginje najmlađa ananijeva kći. jedno kukato i grudato devojče. utonuo, još obučen, u neki težak polusan, jer je tog dana sve do kuće pio, on oseti da je opet tu, kod kuće, u blatištu, nad rekom, što pod bregom šumi, ispunivši svu noć. među razlivenim vodama, rupama i jarugama. nad nepreglednim vrhovima vrbaka, punim šiblja. kad posle naredi da mu pripreme postelju, ananija i cela njegova porodica strča se da namešta perine, nagomila ovnujske kože i svilene presvlake. opet ostade najmlađa najduže, kukata i grudata. pri slaboj svetlosti žiška tad, isakovič vide njene gole noge i belo meso pod kolenima, i onako star, iznemogao, već mrtav kako mišljaše, oseti kako sav zadrignu i nabreknu. zaprepašćen zbog toga, već razgolićen, priđe vratima i otrgnu ih, čuvši da đeram zaškripa. kiša je padala, u tišini, pred kućom, u mraku, na utrini, pod dudovima, kod obora, na drugom kraju poljane. oseti opet nedoglednu vlagu ritina, baruština i trske. tada, kihnuvši gromko, nekoliko puta, zaigravši po zemlji, tako da se sve zatreslo, vrati se u mrak i vrućinu kraj ognjišta i tresnu se na postelju, koliko je dug. a kad ona opet priđe, saginjući se, obilazeći oko postelje, svojim okruglim bedrima i grudima, on se muklo nakašlja i prenerazi. uzvrpoljivši se, reče joj da odlazi. oseti kako mu se, kao ta kiša, na neko seme u dubini zemlje, što klija, sliva krv u glavi na jednu blješteću, zvezdanu tačku uma, poslednju što mu ostade čista u mislima, nepomična i neprolazna, u budućnosti. ušeprtljivši, pognuvši glavu, klobarajući, bajagi vrlo važno, sabljom, srebrnim kićankama, pištoljima što mu ležahu čelo glave, da ne bi gledao za njom, onako čvrstom, isakovič je u sebi zbunjen ponavljao da sutradan valja rano ustati, ići patrijarhu, doznati novosti, spremiti se za beč, spasavati vojnike od nove seobe i oduzimanja oružja, misliti na decu, ići bratu u budim, đeneralu u temišvar, kupovati konje, kola, podići kovačnicu u selu, premestiti kapetana antonoviča, pisati iscrpan izveštaj o povratku slavonskopodunavskog polka, a naročito, naročito spremati plan, izvideti mogućnost odlaska u rusiju, kuda se još uvek nadao da će otići. napolju, međutim, kiša nije prestala i svet je još stajao lelečući i kukajući za poginulima, oko obora, ispod dudova. tako se 1745, u početku leta, vuk isakovič vratio sa vojne. i dok mu se, u duši, kao u beskrajnom krugu, jednako ponavljahu misli o odlasku, o odlasku nekud, u rusiju, nad kojom se u očajanju, iznemogao, posle toliko meseci tumaranja, i patnje bio nadneo, dotle mu je, zaspalom prvi put opet kod kuće, telom drhtalo, kao neka zvezda, poslednje zrno nekadanje mladosti. ono ga je zadržavalo očajnog, zamuklog, suludog već od patnje i tuge, među tim baruštinama i vodama, što se ispravahu nad zemljom, koju je od milošte zvao novom serbiom. zrno, što je i u njegovoj starosti sačuvalo u sebi moć da proklija i nadnese nova bića nad vremena i nebesa, koja će se ogledati u vodama što se slivaju i sastaju, tu, ispod turske i nemačke, ogledati i nadnositi kao mostovi. ali sve je to samo omama ljudskih očiju. bilo jednom jedno kraljevstvo, u srcu evrope, koje se zvalo. hungarija. u tom kraljevstvu tekle su reke bogate ribom, a duž tih reka prostirale su se beskrajne, zelene ravni. leti su se te ravni pretvarale u žarke pustinje, a zimi u ledeno more, pokriveno snegom. ljudi su osluškivali, u mraku, urlik vukova. hungri, koji su stanovali na toj ravni, a koji se behu doselili iz azije, pričali su da konjik iz njihove zemlje može da odjaše na istok, a da danima ne susretne ljudsko biće. njihovu zemlju, vele, zatvaraju, kao venci, visoke planine, ali se i te planine, prema istoku, otvaraju kao neka vrata. a posle opet nastaju beskrajne ravni. kadikad se, na toj ravnici, ukaže po neko usamljeno drvo, bagrem, ili vrba, pa i neki konjanici koji brzo iščeznu. dogodi se da konjik ugleda i neke kule i gradove, šta li, ali i to nestane na vidiku. pojave se leti i neki svileni čadori, palme, ali sve je to samo omama ljudskih očiju, fatamorgana vazduha i oblaka. nebo se posle, opet, spusti na tu praznu zemlju kao plava zavesa. sve do kraja xviii veka, u tom kraljevstvu ratovi su bili česti. turci su bili doprli do vijene, i oterani opet natrag do beograda, a duž puteva belele su se i sušile ljudske lobanje i kosti. u odstupnici do beča, poslednji su bili rascijani, a u prethodnici do beograda, prvi, oni. pod komandom austrijskih đenerala, koji su imali velike, troroge šešire, ukrašene nojevim perjem, rascijani su sačinjavali takozvanu mađarsku konjicu, koja je jahala na malim, ali brzim, durašnim, brnjašima. kad su ratovi prošli, taj narod se naselio po popaljenim turskim karaulama, pokraj skela na rekama, i oko temišvara, koji je bio glavni grad na jugu kraljevstva i koji je bio obnovljen po nacrtu franceskih oficira, kao neka zvezda, od kamena. rascijani nisu priznavali, nad sobom, nikakvog zakona, sem austrijskog ćesara, ali u vreme kad ova priča počinje, u proleće 1752. godine, oni su se bunili i protiv ćesara. hteli su da se iz austrije odsele, u rusiju. grad temišvar, iako se zvao grad na tamišu, nije bio na tamišu, nego na njegovoj pritoci, begeju, upravo na barama begeja. begej je bio pušten u gradske rovove i bio je pun kreketa žaba, noću. od reke mu osta samo staro, špansko, ime i rascvetani vrbaci. temišvar je bio delo ljudske, a ne božije ruke, i sastavljen od samih kamenitih zvezda, utvrđenja gradskih. te zvezde su, pri opsadi grada, mamile vojske u unakrsnu vatru topova i bile su čuvene po tome. svaka od tih zvezda bila je i sama, kao neki svet za sebe, a sve, zajedno, kao neko ostrvo. ispred gradskih kapija, prostirale su se zelene utrine, gde su đenerali vežbali vojsku. u utvrđenja su bili uzidani ogromni topovi, i rikom tih topova, počinjali su turski ratovi. sad se, preko ravni, razlevao zvuk temišvarskih zvona. bio je mir. varoš, između tih utvrđenja, bila je tesna i za nju je bilo ostalo malo mesta. na to malo mesta fratarski red kapucina i isusovaca bio je podigao svoje crkve, sa baroknim fasadama, a vojska, komandu mesta. oko komande prilepilo se bilo nekoliko traktira i škola, kao i teatar koji je bio čuven. pored crkava bila je palata komandanta tvrđave feldmaršallajtnanta baruna fon engelshofena. on se beše naselio, prosto, u najveću kasarnu, nad malom pijacom, pored crkve kapucina, gde je temišvar izgledao kao mala slika vijene. zbog raskošnog života vojske, varoš je bila dobila nadimak malog beča. feldmaršallajtnant franc karl leopold barun fon engelshofen bio je tada već jako ostario, ali je dvor u vijeni imao u njega najviše poverenja, na kraju turskih ratova. on je više voleo petrovaradin od temišvara, ali je te godine došao bio u temišvar zbog nemira, i da bude bliže vojnicima, rascijanima, koji su temišvaru zadavali toliko briga. engelshofen se beše naselio u tvrđavi, iznad vojnih tamnica, otkuda je mogao, i golim okom, da vidi ulaz i izlaz pukova, i straže pred kapijama. njegovi prozori bili su viši od fasada kapucina, punih krstova i anđela, a otvarali su vidik i prema utrinama, gde su husarska odeljenja imala školu jahanja. engelshofen je patio od manije krečenja i saniteta. kao i karbola. on je bio zakrečio i komandu mesta. jedino su na njoj, crni, ostali dvoglavi orlovi habsburga. na toj visini, sa trećeg sprata, stari feldmaršallajtnant je mogao da sve dogleda. bio je ostavio zatvorene sve salone komande i nastanio se u dve odaje ispod krova. odatle je mogao da vidi čak i selo, koje je, pre, bilo turska mahala, a sad bilo naseljeno njegovim rascijanima. on je bio jako naklonjen tim svojim vojnicima. a selo mahala, gde su se bile smestile njihove porodice, i nije imalo izgled pravog sela. nije nimalo ličilo na sliku temišvara. bilo je to bedno naselje, napušteno od turaka, u baruštinama, sa pogorelom palisadom, porušenim kulama, i zidovima, sa mnogo brloga. lep je na mahali bio samo dug red ogromnih, rascvetanih, bagremova. oni su bili zarasli karaule i kolibe rascijana i njihove zemunice, kao i njihove krovove, pokrivene trskom. i mada je beda u mahali morala biti velika, noću se iz tog srpskog sela stalno čula pesma. cvet bagremov bio je te godine došao tako naglo da je te bedne kuće od blata pokrio kao neka bela, mirisna kiša od cvetova. i dok su se ljudi u mahali pokrivali gunjevima i ponjavama, selo je bilo pokriveno, noću, guberom od belog, mirisnog cveća. kao nekim vezom od nebesnog behara. trsku, travu, i baruštine u mahali, bagremov cvet pretvarao je u srebruštinu nebesnu, koja se belela do zvezda. to jest, do ovejka zvezda, koje je taj narod zvao kumovom slamom. rascijani su, u to doba, toliko voleli sve što je svetlo, mlado i novo, da su imali običaj da poskakuju prema novom mesecu i da mu dovikuju kao bezumni. zdrav zdravljače, nov novljače. eto, kraj te mahale, i temišvara, prošla su bila, jednog dana, u proleće godine 1752, crna, putnička kola i ušla u grad, kroz kapije, koje su čuvale tobdžije. u tim kolima koja su došla iz vijene, sedeo je čovek koga je dvor bio izabrao da u temišvaru zavede, među rascijanima, reda. dvor je bio počeo gubiti poverenje koje je dotle imao u feldmaršallajtnanta baruna fon engelshofena. dvor je hteo da ukine status tog naroda, koji je bio, kako se u beču govorilo, arma in arma. carstvo je bilo rešeno da od rascijana, koji su dotle bili samo vojnici ćesara, načini seljake, kameralne napoličare, gospode kraljevstva hungarskago. ali je to bilo lakše rešiti, nego sprovesti. engelshofen je bio skeptik, da se od vojnika da istesati dobar seljak. još više, da će rascijani hteti da budu napoličari, u ulozi zemljoradnika. njemu je izgledalo opasno, što su u temišvar dovedeni rascijanski pukovi iz rata, da ih tu razoružaju i razdele po komitatima hungarije. on je, zavijeno, odbio da on, lično, kasira, sa profozima, bivše podunavske, serbske pukove, i da rascijanske oficire raspodeli, silom, u regulare. u reskriptu, koji je dobio, pisalo je da neženjene vojnike ima prosto da raseli, a nekoliko oficira, koji su namerni da se bune, da poveša. engelshofen, koji je sve krečio i kuće, i štale, i latrine odgovarao je da se tako ne upravlja ljudima i da će te drakonske mere oterati te verne vojnike ćesara, u carstvo rosijske imperatorke. on je vijeni skretao pažnju na to, da je đeneral ševič, koji je u rosiju otišao iz vojske austrijske, već i do sada odveo nekoliko oficira, svojih rođaka, i da se moljakanje za apšit, iz austrijske vojske, nastavlja. ali u vijeni nisu slušali engelshofena. smatralo se da on nije uspeo da nametne podunavskim pukovima uniforme, koje austrija zavodi, a da nije uspeo ni da ih natera da svoje mrtve, kroz varoš, ne nose otkrivene, do groblja. niti da ušore svoja sela. zato je u pomenutim, crnim, putničkim kolima, iz beča, osvanuo, u temišvaru, pred vratima engelshofena, oberkrigskomisar garsuli, i tu je ova priča počela. bila su to mala, brza, crna, putnička kola, tako reći samo jedan sanduk, postavljen crnim, svilenim velurom. sanduk, koji je visio sa četiri velika točka. sa četiri debela kaiša. ali je bio, za tolike ljude, ujedno i crna sudbina. garsuli se bio zaustavio pred vratima engelshofena, među starim topovima i piramidama topovskih đuladi, ali je bio otišao na jutrenje u crkvu kapucina. kad se, posle, ukaza otuda, pojavi se kao čovek pedesetih godina, omalena rasta, trbušat, hodajući raskrečenim nogama, gazeći na pete. bio je nasmejan i činio se veseo. vrh svojih raskošnih, venecijanskih, cipela i svoje dustabane dizao je sa zemlje kao sa čavala. štapom, koji je premeštao iz ruke u ruku, pipao je po stepenicama, i spuštao pete tek posle malog vrdanja. noge mu behu pokratke. a listovi podnaduli. garsuli je nosio crne kilote, od velura, i svilene čarape. izgledalo je kao da čini jedan korak napred, a dva nazad. smešio se na svakoga, a veslao je rukama, kao što se na krfu vesla. crni kaput, sa dva repa, kao u laste, plivao je oko njega. bio je to čovek sa lepim, rimskim crtama lika, ali kao u deteta. u bledilu lica, njegove krupne, crne oči činile su se još crnje i na njima je bila kao magla. nosio je kiku, srebrokosu. a na nos je stalno dizao naočali, kao da ih oblači i svlači. nije propustio nikoga da prvo, kroz naočali, pogleda. iako je engelshofenu bilo javljeno o dolasku oberkrigskomisara, starac nije smatrao da treba da ga dočeka, nego mu je poručio da izvoli gore, na treći sprat, kod njega. na licu garsulija jasno se opažala, zbog toga, srdžba. engelshofen je stanovao sam samcit sa svojim husarom na trećem spratu komande, u jednoj uskoj odaji, okrečenoj belo, sa alkovom, u kom mu je stajala postelja. on je imao svega jednu naslonjaču, a za garsulija doneta je jedna obična stolica. garsuli se popeo do engelshofena, sav crven, u boji koja se menjala od crvenila raka do modrine ćurana. engelshofen ga je dočekao sedeći i nije ustajao. feldmaršallajtnant je bio bez kaputa, u prostoj, švapskoj, košulji, pušeći na dug, švapski kamiš. izvinio se, mrmljajući, da je star, da ga bole noge i ponudio je gosta tronošcem kao da dočekuje svog čizmara. garsuli prelete pogledom tu odaju i tesni alkov gde je bila postelja, a prelete, kroz prozor, pogledom, i utvrđenja, i utrinu, koja se nadaleko videla. u sobi engelshofena nije bilo ničega sem jedne sablje konjanika i nekih zarđalih, ogromnih, ključeva. na okrečenim, debelim, zidovima bilo je puno paukova. kod postelje, pak, stajao je par ogromnih jahaćih čizama. garsuli ljutito pomisli. ni raspeća našeg gospodina isukrsta nema. garsuli je bio grk, sa krfa, ali je bio veran sin jedinospasavajuće crkve rima. pošto ga je feldmaršallajtnant dočekao tako, ni garsuli nije imao obzira prema njemu i predade mu pisma kao s neba pa u rebra. bio je to strog ukor sa najvišeg mesta i garsuli je znao šta piše u tim pismima. ukor je bio ex consilio bellico i težak udar za starog vojnika. jedan od onih udaraca koji skraćuju život, a koji se, u starosti, više ne očekuju, ne shvataju, ne zaslužuju. engelshofen je, u međuvremenu, bio pročitao pismo pa ga je bio ispustio iz ruku. starac ostade presamićen, prebledeo, i kao da je drhtao. njemu se, u stvari, naređivalo da temišvar ima da preda garsuliju. na pismu su bili veliki, crni pečati i kaligrafski potpis grofa jozefa fon haraha, ratnog druga engelshofenovog. što je engelshofena naročito zabolelo, bilo je da je to baš harah potpisao. i harah je to potpisao ponavljao je engelshofen, ali u sebi, nemo. garsulija je samo pogledao prezrivo. garsuli se načini kao da nikad nije luka ni jeo, ni mirisao, ali je engelshofen znao nisko poreklo tog dvorjanina, kao i to da garsuli ima umešane prste u sve to. garsuli je, međutim, počeo da govori i tumačio je svoj dolazak u temišvar, kao događaj vrlo važan. veli, o tome zna i carica. njena je želja da se taj narod, koji je zauzeo toliku teritoriju kraljevstva hungarskago, svede na pravu meru. obezobrazili su se, veli, ti rascijani, i nisu zaslužili naklonost engelshofenovu. šta bi oni hteli, veli, zar se može i zamisliti da budu kao neka država u državi. status in stato? u beču se zna, sigurno, da je turskim ratovima odzvonilo. rata više neće biti. ta gomila više nije ni potrebna. pa neka idu otkuda su i došli. u svakom slučaju, govorio je garsuli, u vijeni je rešeno da se rascijani nasele na teritoriju hungarije i pod hungarske kameralne zakone. imaće da obrađuju zemlju. on će ih naseliti u sela, gde su kuće nazidane u redu, kao po koncu, prema lenjiru geometara. a rascijani će imati i da prime katoličku crkvu. oficiri će biti premešteni u regularne pukove. vojnici će biti pretvoreni u seljake. radiće zemlju, kao što je rade i hrvati i hungri. ne može biti izuzetaka u carstvu, vaše visokoblagorodstvo. ceo ovaj deo evrope, imaće da se evropeizira. on to, veli, ponavlja. administracija ima da bude nemačka i naređenja da dolaze iz beča. on, garsuli, želi, prvo, da vidi oficirske zatvore i sve one oficire koji su u njima. naročito želi da vidi one koji se nalaze pod istragom. braću isakoviče i kapetana piščeviča koji je uvrteo u glavu da ode u rosiju. njihova su imena na listi đenerala ševiča i oni su stupili tako reći kao dezerteri, u vojsku njenog imperatorskog veličestva elisavete petrovne. u engelshofenovom izveštaju, veli, video je, sa zaprepašćenjem, da se na spisku ševiča nalaze čitave porodice oficirske, iz tog nekad podunavskog, landmilicijskog puka. u beču smatraju da je onaj ko je savetovao da se tim oficirima izda apšit iz vojske, morao sići s uma. on, garsuli, lično, želi da se vidi s tim oficirima. da se sa njima malo porazgovara. on je uveren da će ih, posle toga, proći volja da traže otpust u rosiju. a, sem toga, želi i to, da sutra, na egzercirištu, ta landmilicija, pred njim, paradira. a želi da vidi i mahalu, gde je došlo do nereda. dok je grk brbljao sve to, engelshofen se bio povukao još dublje u svoj alkov i naslonjaču. kao što se bio, poslednjih dana, povukao i od temišvara. kao što nije više odlazio u teatar, nije hteo da se meša ni u ovaj posao garsulija. engelshofen je ćutao. nije skidao oka sa grka, ali je ćutao. imao je ledene, plave oči, koje su gledale kroz guste oblake dima iz kamiša. engelshofen je bio duži od šest stopa. kad je jahao, noge su mu dopirale konju do kolena. kad je sedeo, jedva je bilo moguće obići ga. a imao je glavu kao u konja. dok je grk brbljao kao čegrtaljka, stari švaba pomisli, u sebi. oberkrigskomisar, eto, nije ništa bolji, nego neka kameralna gaziblata. taj čovek mora da je imao gladnog oca, pa je sav sazdan u zavisti. mora da su ga roditelji spremali za popa, pa govori kroz nos, a samo je slučajno zalutao u vojsku i dočepao se dvora. da bi njemu, engelshofenu, eto, zagorčao poslednje dane. garsulija je, međutim, ćutanje starca dovodilo do besnila i on je počeo da galami, kao pred svojim pisarima. u jedan mah, dohvatio je štap kao da hoće da odalami starca, ali ga je samo spustio na patos između sebe i engelshofena, valjda da bi odelio dva sveta. kad se malo umiri, poče malo tiše, glasom, umiljatim, venecijanskog škopca. treba onemogućiti, pre svega, da ti srbi služe kao bratija u istim pukovima. da se čitave porodice, i srodstva, nasele tako u ista sela. oni se, rascijani, kreću kao bratstva, rođaci, familije, a u tome je opasnost. kao ovce oni nagrću jedno za drugim, svuda. sad su naumili da se odsele u rosiju. ko zna šta će izmisliti sutra. engelshofen je, međutim, bio viknuo svog husara, koji mu je dremao pred vratima. naredio mu je da siđe dole do kancelarija i da kaže da će oberkomisar doći u zatvor, da vizitira. zatim je počeo, sam, bez ičije pomoći, da se oblači i češlja. ni tada ne vadeći kamiš iz usta. garsuli, jetko, samo se nakašlja i šmrknu malo burmuta, iz burmutice koju je držao kao da je flauta. ne valja, veli, što je feldmaršallajtnant te oficire uzeo samo u kućni zatvor. on misli da je trebao da ih pošalje kod profoza. i da ih okuje, ako ustreba. engelshofen se osmehnu. pri pomisli da grk i ne sanja da je on išao kod tih oficira i u zatvor, da sa njima odigra, uveče, partiju faraona. šta bi tek rekao grk, pomisli, da zna da im je bilo dopušteno da idu i u teatar, sa svojim ženama. pregledao sam, govorio je garsuli, akta koja su ostala, od obersta vuka, iliti volkana, što će reći volfganga, isakoviča, iz prošlog rata. to je, u stvari, čitav istorijat pobuna i izdaja. trebalo ih je povešati još za vreme rata na franceza. a, sem toga, pa baš i da odu u rosiju? tim bolje, ostaće ovde prost i neuk narod, pa će biti lakše sa njima. milom, ili silom, ja sam rešen a to je i želja caričina da uredim ovaj kraj kraljevstva. kopaće se kanali, po sistemu grofa merci. prema franceskim planovima. um čovekov ne može da trpi da sve te planove, izrađene po logici, omete ta gomila kosmatih, urličućih srba. sam bog je rešio, uzvikivao je garsuli, da se iz evrope isteraju turci, a i ti rascijani, ako treba, sa njima. život ovde ima da se uredi prema pameti, prema redu koji u crkvi vlada, a naročito ima da se isuše ove mnoge bare i močvare. ova podunavska landmilicija, što još živi po zemunicama, i kolibama, sa svojim ovcama, svinjama, i ženama, ima da ide u kameralne teritorije. ja to ponavljam. mora. imaće da se priviknu i nauče kameralnim zakonima. i varmeđskim zakonima. nošenje nezakovanih mrtvačkih sanduka je zabranjeno. to mora da prestane. mora. engelshofen se ćutke oblačio i mislio, u sebi. imamo dakle papagaja. žalosno je da carevina, zbog ovakvih, gubi toliko valjanih vojnika. a šta drugo ostaje tim rascijanima, kad je tako, nego da se sele ma kuda? da su njega, engelshofena, pitali, on bi bio savetovao da im se ostave običaji pri sahrani. oni su došli u carevinu da ratuju, a ne da budu napoličari komitatima i spahijama. ne treba dirati u vojnika. taj zanat je sam po sebi dovoljna nesreća. vojnik je sam po sebi mučenik, i nije čovek kao drugi ljudi. kad mu se naredi, vojnik će po glavi, i rođenog oca, ali ta zapovest je žalosna. ako ti rascijani vole da nose svoje crvene gunjeve, pa šta onda? on bi im to dozvolio, i na paradama. a ako će da sahranjuju svoje mrtve i gole, šta to smeta? on, engelshofen, dozvolio bi im to i nasred beča. ako svoje mrtvace nose kroz varoš i cmaču, pa šta onda? ne traže oni to i od bečlija. uostalom, što se tiče mrtvaca, čovek kad umre, umre kao i životinja. sve te priče o zagrobnom životu samo su priča, da se plaše deca. to je da se babe lakše isplaču. ljudi se množe kao i miševi, i golubovi, kojih uvek ima. ako je harah baš rešio da te podunavske pukove kasira, mogao je to da svrši odmah posle rata, a ne sada. ljudi su oboleli, osiromašili, pobenavili, od čekanja nagrada i isplata. šta im je trebalo da šalju ovog škopca da ljudima tumači da je lepo izići iz carevine i preći u kameralnu zemlju, gde se struže strnjika. a što se tiče mahale, on, engelshofen, neće ići da vidi selo koje se uređuje po lenjiru, ni šorove što se ispravljaju prema koncu. lud je taj grof merci i ti geometri i kapucini, što bi hteli da čoveka pretvore u anđela. a čovek je velika stražnjica. stražnjica dodade poluglasno, tako da ga grk sa zaprepašćenjem pogleda. engelshofen je, međutim, bio završio svoje oblačenje i staračkom ljubaznošću ukaza grku vrata. propustio ga je da iziđe, mrmljajući učtivo. izvolite, bitte sehr. wohlgeborener, sondergeliebter und geehrter herr. kakva seljačina, poče i grk monolog u sebi. zato on voli rascijane i zato ih brani od svakoga. nije ni on bolji. to je samo selja sa rajne, švaba, prostak, i bolje bi bilo da su mu dali u ruke motiku, mesto temišvara. zato on nama stalno oponira? zato on ne odgovara na naše reskripte? ceo ćesarski jug kraljevstva nalazi se u opasnosti. kakve su u njega samo ručurde i nožurde. seljačina. dok je silazio uz engelshofena, grk je bio pritisnut uza zid, tako da je, svojim velurom, opajao zid stepeništa. bio je kao nošen, uz krupnog engelshofena, kao nova mlada, jedva dodirujući tle nogama. bio je sav beo od kreča. i mirisao je od karbola. seljak je to. kolika mu je samo nosina, kao u konja. a iz nje kao da viri konjska četka. zgrada u kojoj je feldmaršallajtnant barun fon engelshofen stanovao, bila je okrenuta varoši samo sa jedne strane. sa te strane to je bila raskošna fasada, u baroknom stilu, kao da je bila preneta, na točkovima, iz beča. ali na drugoj strani, imala je jedno krilo još iz turskih ratova i tu je bila sva mračna, sa prozorima u gvozdenim rešetkama. taj deo kuće još se osvetljavao iz puškarnica, a ložio kroz stare zemljane peći, cepanicama, spolja. nekoliko soba sa patosom izgrizenim od pacova i miševa, tu, služilo je za zatvore oficira. u taj deo komande ulazilo se iz malog, zazidanog, dvorišta, iza crkve, gde je još stajala jedna stara baterija, koja se nije upotrebljavala. sa te strane utvrđenja moglo se dogledati do svih egzercirišta, kao i sa prozora engelshofena. kad bi sunce odskočilo, oficirima je bilo dozvoljeno da tu iziđu, iz zatvora, i da posede na klupama. žena engelshofenovog profoza bila je tu zasadila nekoliko suncokreta i pokrila zid mrežom ladoleža. dvorište, u krugu, između starih, topovskih, đuladi, od kamena, bilo je izlizano od čizama zatvorenika, koji su hodali tu da opruže noge. taj trag zatvorenika bio je star već sto godina. vazduh, i vetar, i sunce, dopirali su, tu, sa zelenih egzercirišta, koja su se pružala unedogled, na toj strani temišvara. na njima su se, po ceo dan, pa i sada, mogli videti eskadroni konjice, koja prelazi u kas, pa galop, i juriša. nepomično, i crveno, stajali su pešadijski polkovi srpskih šerežana, da bi se, iznenada, pomakli, pretvorili u kolonu, koja maršira, i menja oblik, kao na nekoj tabli šaha. pešadija je, te godine, bila, prvi put, uniformisana, pa je, izdaleka, imala boje cvetnih leja. na to malo, kamenito, dvorište došli su dakle engelshofen i garsuli, gde ih je već čekala grupica garsulijevih pisara, koja je bila poslata u temišvar, pre garsulija. engelshofenovi oficiri se nisu nimalo trudili da budu ljubazni prema tim, bečkim, koncepistima i auditorima. uza zid bilo je postavljeno svega nekoliko čamovih dasaka, kao klupa. garsuli je zatražio da se dovedu oficiri, tu, iz zatvora. veli, on voli da radi u miru, i na svežem vazduhu, i da se, sa zatvorenicima, razgovara. veli, on nikada ne zaboravlja da se radi o ljudima koji su, za ćesarevinu, stekli puno rana. tako je, dok se garsuli šetao, oko topovskih đuladi i duž bedema, profoz otišao da dovede, prvo, četiri isakoviča, koji su bili optuženi da su se upisali u spisak ruskog đenerala ševiča i da su zatražili apšit iz vojske, da bi se odselili u rosiju. engelshofen je tvrdio da je cela stvar bila zakonski odobrena i da su se ti ljudi upisali u rusku vojsku, tek kad su dobili apšit iz vojske austrijske. on je čak zastupao mišljenje da su vlasti same podstrekivale te oficirske porodice, da se sele u rosiju. garsuli je tvrdio da su se isakoviči, prvo, upisali u spisak koji je đeneral ševič odneo sa sobom u rosiju, pa da su, tek posle toga, zamolili da im ćesarka da apšit, da mogu napustiti austrijsku vojsku. on je smatrao da ih treba razmestiti u regularne polkove i zadržati, ako ne pristanu, u zatvoru. isakoviči su se branili da je, njima, posle toliko godina časne, i verne, vojne službe, u ćesarevini, rečeno da će landmilicijski polkovi da se kasiraju, pa ako na to ne pristaju, da mogu ići kud im je drago. đeneral ševič došao je iz rosije, do njih, jer je sa njima u srodstvu i jer je i sam iz austrijske vojske otpušten u vojsku imperatorke elisavete petrovne. oni su tvrdili da su apšit, iz austrijske vojske, dobili u redu i da su se, posle toga, mirne duše, mogli upisati u ševičevu listu, koju je odneo sa sobom, u rosiju. oni se dakle već smatraju oficirima ruske vojske i mole da im se dozvoli da se odsele i otputuju. engelshofen se svega toga gadio i, kad je seo, uza zid, na jednu klupu, nije imao nimalo volje da pomaže garsuliju. kad su iz zatvora izvedeni zatvorenici, okrenuo je glavu i nastavio da odbija guste dimove na svom, švapskom, kamišu. garsuli je preleteo pogledom, ovlaš, oficire i ponudio im ljubazno da sednu. on je, tog jutra, rešio da se razgovara sa njima na nekom čudnom jeziku, koji je bio mešavina nemačkog, slovinskog, koji je u mlecima bio naučio, i ruskog, koji je sa krfa dobro znao. posmatrao je, ispod oka, isakoviče, i, dok su oni obarali pogled, garsuli se smeškao. bio je naredio da im se donesu kamiši i rekao im je da mogu pušiti, i u njegovom prisustvu. garsuli je seo na jedno đule topovsko, i s vremena na vreme ustajao i, kao paun, šetao. veli. mnje za svagda prijatno sedit na vozduhu proletnom. proletnji vetar je tako umilan. a sunce, nas ljude, tako lepo grije. kako nas lepo grije. njemu se, veli, zatvorenici čine malo bledi, barusavi, neočešljani, i nenamirisani. to ne valja. oficir treba da bude uredan i ispeglan, i u zatvoru. da nisu igrali zvonara u zatvoru? poslednje reči garsulijeve izazvaše grohotan smeh pisara i oficira, a bile su jedna, jako skaradna, aluzija na igru, koja je u to doba bila uobičajena, i među oficirima, u austrijskom zatvoru. igrati zvonara, u zatvoru, značilo je potplatiti profoza da im vrata ostavi otvorena, tako da su zatvorenici mogli da se posećuju. oni bi se skupili u jednu odaju i tamo bi iz tronošca od drveta u kom je stajao kabao za nuždu izvadili kabao, a tronožac doneli u sredinu. zatim bi društvo imalo da poseda uokolo, oko tronošca. u rupu, gde je bio kabao, imali su sad igrači da spuste svoje udove, a na ud da privežu konac, ili neku vrpcu. te vrpce bi visile, pod tronošcem, koji bi se tada pokrio. igra se sastojala u tome da jedan od igrača ima, dole, da zavuče ruku i cimne jednu vrpcu, na tri, derući se prethodno jedan, dva, tri. majstorija je bila u tome da se svi igrači razderu, kao da im kožu s leđa deru, a onaj, koji cima, da pogodi, koga je cimnuo. urnebes bi bio veliki i svaki se kreveljio. svi su pisali po jedan, bečki, cvancik, a katkad kad se igralo hazardno po jedan talir ćesarski. ako bi onaj, koji cima, pogodio, sve je nosio, ako nije, igralo se dalje i cimao je idući. tako se, u zatvorima, vreme, nekako, prekraćivalo. kad je oberkrigskomisar to pomenuo, nasmejaše se čak i zatvorenici. samo je engelshofen pogledao garsulija prezrivo, pa je i pljunuo. garsuli je, međutim, počeo da hoda ispred isakoviča kao neka šetalica na satu i počeo da im čita bukvicu. veli, on je želeo, zasada, samo da ih vidi. želeo je da čuje, iz njihovih usta, da li je to, zaista, tačno da su se oni, svojeručno, upisali na taj spisak ševičev, ili ih je neko drugi možda rođaci njihovi upisao. veli, nigde se taj spisak, u beču, nije našao, te i nema dokaza njihove krivice. on priznaje da je taj ruski đeneral imao ćesarsku dozvolu, ali samo za one koji su apšit iz vojske već ranije bili isprosili. a ne da tolike dobre i čestite ljude mami na klizavi put iseljenički. on veruje da njima, sad kad su sve to čuli, i videli, nije ni na kraj pameti apšit iz vojske prositi. on će im, zato, sad, pročitati eines an dem herrn general feldmarschalllieutnant freyherrn von engelshofen erlassenes resciript pa kad im to pročita, oni ima, bez daljega, da idu kući, a biće u regularne polkove premešteni. za trenutak, garsuli je zastao i podigao naočali, da ih bolje vidi. isakoviči su ćutali. prvi, pred garsulijem, bio je major jurat isakovič, drugi, prve klase lajtnant petar isakovič, treći major trifun isakovič, a poslednji, prve klase kapetan, jego blagorodije pavel isakovič vlkovič. kod imena ovoga, poslednjeg, u aktima, hofkrigsrat fon maler bio je izričito napomenuo da je adoptiran od obersta vuka isakoviča. adoptiran, pavel je tobože bio dupli isakovič i naročito ga treba pomilovati, ako je to moguće. pošto ih je neko vreme, tako, odmeravao pogledom, garsuli poče sad da im, izbliza, oči u oči, licem u lice, govori, mlatarajući reskriptom iz beča, koji je držao u ruci. veli, oni znaju da su rascijani, koji su se iz turske ovamo pre šeset godina doselili, podeljeni bili u tri vojena okruga. segedinski, aradski i petrovaradinski. oni znaju da srbi u tim okruzima drže 45 ukrepljenih mest. oni znaju kako je završio provizor dvorski, josif joanovič, koji je imao nekakije prepiski sa, iz rosije došavšim, knjazem kantakuzenom. neka se dakle uzmu u pamet. njima je bilo objavljeno, još pre tri godine, da će landmilicijske, serbskije polki biti kasirovani. i da će oni svi imati da budu raspodeljeni u regularne polki ćesarevine. to tako ima da bude, jer to traži visočajši interes v polzu gospodarstva austrijskoga. oni će sad morati u novo naznačena voenia mesta preselitsja. njima je bilo dato dosta vremena, od tri goda, da dom svoj i grunt rasprodadu. a ostali ima da potpadnu pod kameru vengersku. pa šta bi sad hteli? to im je pitanje doviknuo u lice, tako strašnom dernjavom, promenjenim glasom, kolutajući, grozno, očima, da su se oni svakako prepali. u potpunoj tišini, koja je bila zavladala, garsuli ih zatim pozva da ustanu, uze reskript, i poče čitati. u reskriptu, iz beča, pisalo je, crno na belo, da se, prema naredbi datoj grofu gajsruku, komandantu oseka, premeštaju, i to. major jurat isakovič u sirmijski husarski, perve klase lajtnant petar isakovič u slavonski husarski, major trifun isakovič u brodski pehotni, perve klase kapetan pavel isakovič vlkovič u gradišćanski pehotni polk. zatim, kao da je hteo da ih opomene, dodao je vičući. ex consilio bellico. razrogačenim očima prošao je, još jednom, pred njima i rekao im da sad mogu ići, kući. bio je siguran da niko neće ni lanuti. pravo, tako, prođe kraj najmanjeg među bratencima, majora đurđa, koji je bio rastom ne samo najmanji, nego i najdeblji. bio je to čovek nabijen mesom, kao opštinski brav, i toliko utegnut, i ugrejan, da nije mogao da diše, nego je kao roktao. međutim, đurđe je bio slavna junačina i takav, a najmlađi. lep kao ciganče. đurđe je bio uzeo stav mirno pred tim venecijanom, crven kao rak, pritegnuv sablju uz but. svojim belim zubima, kao nizom bisera, on se cerio, ne bi li se umilio tom strašnom čoveku. pošto je on bio u vojsci isprednjačio, a najbolje, među njima, znao nemecki, braća su ga izabrala da on, u njihovo ime ako bude potrebno govori. međutim, sad je đurđe stajao zanemeo, i ni u nos. u sebi, đurđe je osećao da braća očekuju da nešto kaže garsuliju, ali on samo promrmlja. more, ono mi je brat, ko mi je dobru rad i ne reče ni reči. lajtnant petar isakovič, koji je bio idući, bio je među njima, po ženi, najbogatiji i, valjda zato, najponositiji. bio je to lep, vitak oficir, koji još nije bio prevalio ni tridesetu, a stajao je pred garsulijem prav kao jela. garsulijevo ime izgovarali su neki i garčula, a on se na to ljutio i ispravljao garsuli, garsuli. u redu, petar je stajao kao ukopan, sa rukom na sablji, prebledeo, sa kožom kao majske ruže. a i njegova ruka, na sablji, bila je bleda, kao od voska. međutim, nozdre su mu bile rumene i kao da je dahtao od ljutine. činilo se kao da hoće nešto da kaže. ali kad grk prođe, on se samo osmehnu i promrmlja đurđu, tako da ga je i garsuli ako je hteo mogao čuti. zar šokac da te ućutka, oca mu? premeštajući se zatim, leno, s noge na nogu. trifun je bio među njima najstariji, po godinama, i najsiromašniji. bio je to čovek glavat, kosmat, zapušten, pomalo i odrpan. garsuli je znao da trifun ima nekoliko rana, ali umesto da to izazove sažaljenje, kod grka je to izazvalo želju da ga muči. zar takav nesrećnik, pa da se buni? trifun je stajao poguren, sa nekom krivom, turskom sabljom u ruci, velike glave, brkat, a iz usta su mu malo virili dugi, konjski, zubi. bio je to otac šestoro dece i umoran od života i nesreće koja ga je pratila, svud. malo riđ, visoka čela, sa nosem kao konjski žval, trifun je bio od onih ljudi koji su dobri, ali izgledaju tako, da ih se svako kloni. obišao ga je i prepao se od njega i garsuli. naročito su ga bile zaprepastile krupne, sive, vodene, trifunove oči. najduže je garsuli bio zastao kod pavla isakoviča. on je među njima bio najviši, a nije bio uzeo čak ni stav prema propisu u vojsci. bio je to čovek viši glavom od đurđa, malo krivonogi dugajlija, sa kosom koja se sjala kao potamnelo zlato. u nedoumici valjda, pavle je bio skinuo, u vrućini, svoj oficirski, trorogi, šešir. tankog, orlovskog nosa i plavih, tamnih očiju, sa osmehom koji je bio jako topao, iznad izvijenih usana, pavle je za garčulu bio čitav doživljaj. gledao ga je začuđeno. iako dugih stopa, i nogu, taj čovek je stajao pred njim, ipak, vrlo lako, otmeno, i, kad je garsuli prišao, pavel je brk svoj pogladio. pravi lepotan, pomisli garsuli. u tom trenutku, kad je garsuli već mislio da je sve svršeno, taj isakovič progovori, na nemačkom, odlično. veli, on ne zna šta će njegova braća raditi, ali, što se njega tiče, on ne misli od svoje namere odustajati. on je čvrsto rešen da promeni carstvom. on i nije više oficir ćesarski, nego kapetan u vojsci imperatorke elisavete petrovne i zadržan mimo zakona i njegovog prava. njemu je rečeno da će biti kasirovan i da može ići kud mu je volja i on je apšit, iz vojske, dobio, bez ikakve krivice. njegovo se ime nalazi na spisku đenerala ševiča i odneto je u rosiju. ne može, veli, njega niko, više, ovde, premeštati, i to u pehotu. iz konjice u pehotu. otkud to može biti da konjik ode u pešake? nema toga i neće toga biti, dok je sunca i meseca na svetu. ne pravi se pešak od konjika. gde to može da bude? nekoliko trenutaka u dvorištu nasta velika tišina. garsuli je i sam bio kao zanemeo. da mu je jedno od onih topovskih đuladi palo na glavu, ni to ga valjda ne bi bilo tako pogodilo. jego blagorodije pavel isakovič vlkovič, dabogme, našao se, posle takvog razgovora sa oberkrigskomisarom garsulijem, iza katanca i to u okovima. a parada, togda podunavske landmilicije, sutradan, počela je u slutnji još gorih insubordinacija. na zelenom egzercirištu, koje se pružalo, unedogled, ispod engelshofenovog stana, polk podunavske landmilicije, koji je imao da se kasira i koji je izveden pre sunca, imao je, na garsulija, dugo da čeka. polk negda slavnog obersta vuka, što će reći vlka, volfganga, isakoviča, bio je spao na nekoliko stotina vojnika. oni su bili formirani u kolonu, zaogrnuti svojim crvenim, serbskim, gunjevima. izdaleka, činili su se jedna prava, crvena, linija. izbliza, ta kolona bila je prilično šarena, jer mnogi od tih vojnika, iz turskih i franceskih ratova, nije više imao ni svog vojničkog klobuka, ni pištolja, ni sablje, pa ni puške. bilo ih je, na nogama, i sa opancima. ipak, ta linija, na komandu, kretala se još, čvrsta, kao neki crveni zid. iza nje, do na kraj plavog vidika, bilo je samo dva reda jablanova, do barutana. garsuli se, tog dana, vozio, na paradu, sa engelshofenom, u velikim, engelshofenovim kolima, sa četiri konja. on je ugledao polk na utrini, čim su kola izišla pod svodom kapije princa evgenija savojskoga. i sve dok nije stigao do parade, nije više nikom dao mira. on se okretao i vrteo oko engelshofena i dovikivao i svojoj pratnji u idućim kolima. palavičini, dovikivao je svog oficira u idućim kolima, vidite li one ljude pred nama? kakvi lepi ljudi, kakvi lepi, stasiti ljudi. možete li da ih zamislite, kad budu orali, na onim poljanama, iza barutana? a odatle, do grada, mislim da iskopam kanale. mislim da produžim begej do jozefštata. on je odnekuda, valjda iz venecije, od nekog admirala, uprtio ogromni durbin, koji skoro i nije skidao s nosa. pošto se engelshofen činio nevešt na svu tu dreku, on se obrte jednom drugom oficiru, iz pratnje, koja ga je pratila. grof gajsruk, grof gajsruk, derao se kao dželebdžija, eto vam napoličara za vašeg oca. možete da ih natovarite još večeras u šlepove i spustite do bečkereka. tri stotine sedamdeset i osam momaka. tri stotine i sedamdeset i osam čvrstih klipana. garsuli, u stvari, nije upotrebio tu reč, koja bi, u njegovim ustima, bila bezazlena. on je upotrebio mnogo goru reč. a bio je poznat u vojsci po svojim, opscenim, šalama. hteo je i sada da izazove kod husara i kirasira, koji su pratili kola, što više smeha. kad su, međutim, kola komandanta stigla bliže ispršenim redovima podunavske milicije, garsuli spusti svoj durbin i dohvati se svog lornjona. preletao je pogledom ljude kao da zaviruje u red buba i paukova. kroz jeku vojničkih truba, kroz dreku komandi, kolona je za to vreme počela da se leluja i maršuje bliže paviljonu, koji je bio podignut kraj novog druma, na kom su kola stala. polk je udarao nogama, kao da se zemlja tresla, i savijao se oko paviljona kao neka, džinovska, skazaljka. garsuli je glasno odobravao, kao da je to bila njegova zasluga. kolona je načinila karu oko malog, uzvišenog, drvenog, paviljona i kad se garsuli pope, po ćilimu koji je bio prostrt po čamovim daskama, on je, oko sebe, video talase stotine crvenih gunjeva, klobuka, šubara, glavurdi, ručurdi, nožurdi, i noseva, iz kojih je, kao dim, izbijala para. našao se u oblacima mirisa od loja, znoja, luka, kože, i baruta. za trenutak mu se učinilo kao da se ta gomila, nad njim, sklapa. i on se bespomoćno osvrnu, da vidi, gde je ostavio engelshofena. smirio se kad ga ugleda, kako već sedi iza njega, u kolutovima gustog dima. paviljon su, saperi, bili ukrasili suncokretima i gomila se beše stisnula sve do te leje cveća. oni u prvim redovima muku su mučili da se odupru leđima, onima što su gurali pozadi. samo su oficiri bili u toj gomili na konjima i garsuli poznade, među njima, majora đurđa i trifuna. trifun je bio komandant parade tog dana i garsuli, sa zaprepašćenjem, vide da se oko trifuna, pored žutog barjaka, sa crnim, dvoglavim orlovima, viju i dva barjaka od crvenog i plavog muslina. za trenutak, garsuli prelete pogledom i sliku iza svojih leđa, kao da se prašta, i vide, u pozadini utvrđenja, forove, topove, tornjeve temišvara, kao prilepljene na plavetnilo neba. ulevo, u daljini, nazirale su se palisade, i šumica bagrenja, i u njoj selo mahala. sunce je bilo odskočilo i na travi zablista rosa. na nebu nije bilo ni jednog jedinog oblačka. parada je počela razmeštanjem pisarskih stolova, akata, fiscikula. po stolovima razmeštahu mastionice, a jedan oficir privodio je stolu, isakoviče. garsuli se bio smestio i seo do engelshofena, i reče. zar to nije čudno da se danas, ovde, opet, sretnemo nas dvojica, gde sam vas prvi put sreo, pre trideset i pet godina. mali je broj bio onih koji su se vratili iz turske. svega tri hiljade od trinaest hiljada. pa i to je ležalo ovde, po travi, u dronjcima, u krvavim pokrovcima, u izmetu, od opšteg proliva. vidim, eno tamo, levo, groblja. a eto nad nama, još uvek, to sunce koje nas tako lepo grije. to sunce koje je moćnije nego i najveća bomba iz topa. kako nas lepo grije. tamo, ispod onog reduta, ja sam vas, kao mlad čovek, prvi put video, u pratnji premilostivog cara leopolda. predavali ste kirasire grofu harahu. ja sam bio balavac tada, ali se eto sećam svega toga. a eto sad vas gledam, već kao vrlo starog starca. i sve to nije imalo nikakva smisla, sem ovog sunca. sve prođe a to sunce sija. kako nas lepo grije. nema ničeg lepšeg na svetu od jednog ovakvog proletnjeg dana. engelshofen odmeri pogledom grka i reče suho. ja se ne sećam toga. engelshofen je međutim uživao, ipak, u slici koja mu se beše tu ukazala. ta egzercirišta i ti temišvarski vidici bili su deo i njegovog života. bili su kao neki razbijeni prozor kroz koji je on, ipak, mogao da sagleda svoju prošlost. na ta egzercirišta bio je došao kao mlad oficir, a sa tih, zelenih, utrina treba sad da se vrati u beč gde ga niko njegov ne čeka. ovde će ga neko vreme još spominjati, kao i tog krivonogog grka, a posle će ga zaboraviti i neće mu znati ni imena. ova varoš iza njega, sa tim visokim, crkvenim, tornjevima, ostaće kao i to sunce, koje taj brbljivi grk toliko spominje, a on će otići. ne samo u beč, nego i u grob. sunce, koje je garsuli voleo zbog svojih debelih, reumatičnih kolena, engelshofen je osećao još više, jer je bio jednom nogom već u grobu. on je gledao ta suncem obasjana egzercirišta, svestan da ih možda poslednji put gleda. gomila srba, sa svojim barjacima, konjima, kopljima, šubarama i crvenim gunjevima, u njegovim nozdrama nije smrdela naprotiv, imala je miris crvenih bulki. engelshofen je uživao u njihovim, geometrijskim pokretima, u njihovoj stasitosti, u nemoj pokornosti te gomile, koja je udarcima tabana odgovarala na gromoglasne komande svojih starešina. iza njih, u daljini, i on je video red jablanova, a zatim plavetnilo neba, ali to je kod njega budilo samo tugu. sunce je bilo odskočilo, ali on je znao da ga neće gledati, kako odskače, još mnogo puta. pošto je morao da nešto kaže garsuliju, koji se stalno vrteo oko njega, engelshofen je izvadio svoj švapski kamiš iz usta i doviknuo mu. možete da poručite, od mene, grofu harahu, da je matori magarac. doći će vreme, kad će se, u beču, kajati, da su ove nevine ljude oterali u rosiju. vi stalno izmišljate neke konce da, po koncu, poravnate njihove šorove i sela. bilo bi bolje da ste poručili, iz vestfala, tri stotine i sedamdeset i osam teških kobila i da ste ih poslali na franceza. bio bi to konjički polk, nimalo gori od harahovih kirasira. nije pravo da ove ljude, ni krive ni dužne, terate sa njihovih ognjišta. ali, vi, tamo, na dvoru, uvek ste bili velika dupeta. zatim, nagnuvši se nad balustradu paviljona, starac se isprsi i doviknu isakovičima, koji su stajali oko zastava. danas ću deliti dupli profunt, i, za svaki švadron, bure vina. a kad se zadovoljstvo razli po vojničkim redovima, ispod paviljona, kao što se žito zatalasa preko bulki, starac razmahnu svojim trorogim šeširom i razdera se nemecki. serbi. tri puta, vivat, za matorog engelshofena. i mašući svojim peruškama i sam se derao, samom sebi, odavajući počast, kao da je neka kraljica. srbi su to razumeli kao znak da je voljno, za trenutak, izići iz redova, kao kad se, pred ulazak u bitku, vrši nužda, pa su urlikali od zadovoljstva. vivat. vivat. vivat. sunce, zelena poljana, razigrani konji, gomila vojnika, koja se derala, srećna, zadovoljna, prevarili su i garsulija. on je, za trenutak, imao osećaj da su ga auditori i profozi temišvara lagali, kad su mu šaputali o buri koja mu se sprema. sve te priče pandura, o pucnjavi po kasarnama i paljenju stogova, u blizini barutana, mora da su izmišljotina, da bi se, ulagivanjem kod njega, pravila karijera. ti srbi, za koje su mu rekli da će se pre iseliti, i vratiti u tursku, nego što će dozvoliti da im se u mrtvace dira, stajali su sad pokorno i veselo, eto, tu, ispred njega, i svrstavali se, prema naređenju svojih oficira. garčula je zato dao znak grofu palavičiniju da počne da čita reskript o kasiranju puka, i bio je uveren da će svi oni pokorno, i bez pogovora, pristati da se iz utvrđenja i reduta, oko mahale, presele na imanja mađarskih spahija, gde će biti kao i drugi seljaci što su, ali se više neće moći seliti. niti će biti vojnici. garsuli nije bio glup čovek. on je znao da, jedan čovek, ima samo ograničene mogućnosti. njemu je bilo stalo da se legalno pitanje u redu reši, a šta će biti posle, o tome neka engelshofen lupa glavu. garsuli je imao naređenje da se reskript iz beča ima da pročita ljudima, i, na srpskom, protumači. a da li će oni, posle, slušati, ili će ih vešati, to nije bila njegova briga. to je bila briga engelshofena. garsuli je gledao da se sve to mirno svrši, dok se reskript čita, a ako, posle, bude bilo protesta, to ima da rešava kancelarija. on je imao, sa sobom, dvadesetak pisara. kad je, dakle, video da je njegova pratnja sva smeštena oko njega, na daskama i klupama paviljona, i kad je bio završen ceremonijal iznošenja zastava, garsuli je ustao i stao ispred engelshofena. sav u crnom somotu, sa belim rukavicama do lakata, i crnim, nojevim, perom za šeširom, garsuli je privukao pažnju cele te gomile, koja je već znala da joj se nešto, sudbonosno, priprema. za trenutak, grk je visoko digao reskript, zamotan, i sav isprepletan crnim šeputima, sa kojih su visili veliki, crni, voštani pečati. zatim se, koliko ga glas donosi, na nemačkom, prodera. na moju komandu, sve, u stav mirno. za trenut, zaista, sve se bilo umirilo i stajalo kao ukopano. iza njega, varoš, utvrđenja, bedemi, rovovi puni vode, i žaba, crkveni tornjevi, topovi, sve se bilo kao skamenilo. ni jedna vrana nije preletela, preko temišvara, dok je garsuli odmotavao pismeno. na daskama paviljona, koji je bio istesan u predvečerje parade, oficiri, kirasiri, auditori, sve je stajalo nemo i ukrućeno. jedino je engelshofen ostao sedeći, pa se nakašljavao. nepomično su stajali, oko paviljona, i husari, sa isukanim sabljama. samo su se konji, mašući glavom, branili od muva. koža bi im, s vremena na vreme, zadrhtala i muve bi se digle i razletele sa sitnih rana. ispred paviljona, sa raskrečenim nožurdama, u stavu mirno, stajalo je tri stotine i sedamdeset i osam ljudi, u crvenim gunjevima. niko se nije micao među njima. bila je tolika tišina, da se u daljini čulo jedno zvono, sitno, sitno. te godine je bilo mnogo groznica i na grobljima je, skoro svaki dan, bilo po nekoliko sahrana. za trenut, stojeći nepomično sa reskriptom krigsrata u ruci, garsuli je imao utisak da je na njegovu komandu i ta beskrajna, zelena, utrina postala nepomična, i red jablanova u daljini, ispred plavog neba. za trenutak, osetiv kako ga sunce pali po obrazima, on je bio podigao glavu i pokušao da pogleda u sunce, širom raširenim zenicama. odmah zatim, sklopio je oči i proderao se. na moju komandu, sve, voljno. pošto je bio digao glas suviše visoko, ispade kao kad kukuriče promukao petao. čitajte, palavičini, reče, tiho, svome pomoćniku, koji je bio svukao rukavice, pa ih je sad opet, brzo, navlačio. pazite, samo lagano. potom je garsuli seo. dok je grof palavičini čitao reskript o kasiranju puka sa velikom titulom u početku, garsuli je posmatrao one koji su mu bili najbliži, ispod paviljona. bili su ostali otvorenih usta. većina tih ljudi razumela je nemački jezik, kojim je reskript bio napisan, ali kao što su papiste, među njima, razumeli latinski, u katoličkoj crkvi. kao što su unijati, meću njima, razumeli, kad se spominjao hrist, ili strašni sud, ili večnost, pa su i sami ponavljali, za sveštenikom, in saecula saeculorum, ali nisu znali, sasvim sigurno, šta posle? tako su i ovi, šizmatici, znali nemački. svi su razumeli, kad je grof čitao ihro kaiserlich konigliche majestat i bei derdemnachst resolvierten endichen regulierung derer slavonischen grantz regimenten samo nisu znali šta to u stvari znači. slutili su da je, najzad, došlo ono najgore, i ostali su ubezeknuti, jer je, najzad, eto, došlo. stajali su otvorenih usta. brada im je bila spala. prema naređenju iz beča, grof palavičini, posle svakog poglavlja, imao je da reskript tumači, i srpski. i on se trudio da i to izvrši, kako je znao i umeo, jer je slavonski govorio. ali ga je malo ko razumeo. videlo se da ljudi počinju da zapitkuju i da se komešaju. major trifun isakovič, koji je, tog dana, komandovao paradom, ušao je bio u gomilu i pokušao da ljude ućutka. ali je nemir rastao. garsuli nije bio nevešt i primetio je da stvari ne idu kako je mislio. bio se digao sa fotelje i preleteo je pogledom po gomili, kao da je hteo da je pogledom zaplaši. u trenutku kad grof palavičini pomenu da je, otsad, zabranjeno da mrtve iznose u otvorenom sanduku, i, da mora, otsad, da ih sahranjuju u zakovanom sanduku, neko mu nešto, iz gomile, doviknu. grof se bio zbunio. naređenje je, iz beča, glasilo da je zabranjeno nositi mrtvaca, kroz varoš, u otkrivenom sanduku, i da mrtvački sanduk ima da se poklopi i zakuje, čim pogreb pođe iz kuće. grof je, međutim, rekao da se ne sme spustiti zaklopljen u zemlju. žureći se da što pre pređe preko naređenja, za koje je mislio da izaziva protest, grof se zalete i na brzu ruku protumači da se oni, kao vojnici, odsad, prosto ukidaju i da ima da rade zemlju. ima da budu naseljeni na spahijske i varmeđske zemlje i da rade kao i ostali seljaci, dajući na pola svom gospodaru, i desetak za crkvu. ne smeju, bez odobrenja, da napuste zemlju, na koju se preseljavaju. kad je to grof izustio, začu se jedan oštar zvižduk, kao što se dželebdžije dozviždavaju i, odmah zatim, uzvici. nećemo da budemo pavori. nasta komešanje među redovima i neki počeše da se guraju, bliže paviljonu. grof je bio zastao u čitanju i osvrnuo se, tražeći, pogledom, garsulija. dreka je, međutim, rasla, i sve se češće čulo. nećemo da budemo pavori. tu reč, pavori, bili su otegli i ona je počela da se, sve više, prolama, iz gomile. među oficirima, u paviljonu, nastade, isto tako, nemir i videlo se kako garsuli pozva k sebi jednog, mladog, husara, kome nešto reče na uho. husar, zatim, strča sa drvenih stepenica, i odjuri, na konju. u gomili izbezumljenih ljudi, na poljani, video se major trifun, kako mlatara rukama, bije one koji viču, i kako ih raspoređuje. njegov bratenac, debeli, mali, major đurđe, ubacivao je one koji su bili istrčali iz redova, u redove, kao džakove. ali se nećemo da budemo pavori sad već orilo, kao urnebes. engelshofen je bio izvadio kamiš iz usta, ali nije bio ustao. bio se samo nagao, nad balustradu, i namrgodio. garsuli je, međutim, bio ustao i prebledeo. dižući i spuštajući svoj lornjon, on se okrete engelshofenu i prosikta kroz zube. herr feldmarschallieutnant, pa ovo je rebelija. desnom rukom, kao da je hteo da otkloni nešto neprijatno, bio je oturio grofa palavičinija i uzeo mu je reskript, nezavršen, iz ruku. procedio je kroz zube zapovest da mu se pripreme kola. stajao je zagledan u tu gomilu, koja se, ispod paviljona, sad, gurala kao pijana, u kojoj se videlo kako neke vezuju i kako im u usta šubare guraju. neko je, međutim, izgleda, dao mig husarima koji su stajali raspoređeni oko paviljona, sa isukanim sabljama, i oni su počeli, jašući, da, konjima, potiskuju one, koji se behu suviše približili paviljonu. izgleda da je to bilo, srbe, još više izbezumilo. to je bila, uostalom, pogreška, i zato što su husari bili isuviše blizu i što su te gomile i same jahale konje, u ratu, i provodile život oko konja. kao što su obarale ovnove, i volove, da ih rovaše, oborile su, začas, i husare, zajedno sa konjima. tek tada je nastala prava ludorija. otimali su sablje husarima, koji nisu bili, još, omirisali barut, ni krv ljudsku, u bitkama. tukli su ih, pljoštimice, njihovim, sopstvenim, sabljama i izuvali im čizme. poplašeni konji počeli su da jure po utrini. kad su počeli da prevrću i kola, neki husari počeše da pucaju, iz pištolja. u vazduh. od straha. videv oko sebe to more izbezumljenih lica, razjapljenih usta, zakrvavljenih očiju, i, kad udahnu prvi miris pištolja, garsuli, hitro, pritrča svojim kolima, opkoljen oficirima, auditorima, pisarima. svi su bežali. svi su bili ustuknuli pred tom nabujalom, crvenom, rekom, koja je valjala, kao poplava, konje, barjake, puške, klobuke, za kolima, u kojima se bio sakrio garsuli. za njim se orilo, kao zavijanje vukova. nećemo da budemo pavori. kad su njegova kola htela da krenu, neki su se bili bacili na uzde, i hteli da svuku kočijaša sa kola, ali on im se ote i u njihovim rukama osta samo njegova, napudrovana, perika. majku ti šokačku, derali su se, čekaj da ti dovedemo perikmahera. sve što bi jedan počeo da viče, među njima, odmah je počela da ponavlja sva gomila. u kolima, sa raskošnim arnjevima, od livenog gvožđa, garsuli je izgledao, neko vreme, kao miš u mišolovci, i činilo se da mu ode glava. međutim, kad je kočijaš ošinuo konje i kad su konji, propevši se, povukli teška kola, gomila je samo vikala za njima, ali ih je propustila. niko nije potrčao za kolima. za tili čas stigli su do kapije evgenija savojskoga. a kod te kapije, bili su već počeli da se razmeštaju tobdžije, sa upaljenim luntama u dršćućim rukama. husar, kojeg je garsuli poslao da otrči u grad i izvesti da je izbila pobuna, bio je svršio, dobro, svoj posao. kad je video da ga niko ne dira, da ga niko ne ubija, garsuli je iskočio iz kola i osvrnuo se da vidi, šta bi sa ostalima. svi su već bili stigli do njega. svi su bili uspeli da pobegnu i nadali su bili dreku iza njega. svi su izdavali zapovesti, husarima, svi su dotrčavali da vide garsulija. videvši se na sigurnom mestu, u kapiji tvrdog i velikog grada, garsuliju se učini da je ceo svet bio svedok njegovog kukavnog bekstva i zato mu, od besa, pripade muka. bio je odbacio šešir i raskopčao kopče oko grkljana. nije nikako mogao da se smiri i skakao je s noge na nogu, derući se na oficire, koji se behu okupili oko njega. malo je trebalo pa da naredi da se na one, na utrini, puca, iz topa. a vikao je iz sveg glasa. pokazaću ja vama da ćete zaboraviti da putujete u moskvu. ich werde euch das nach moskou reisen vergessend machen. garsuli je govorio nekom mešavinom nemačkog jezika, koji je bio nemački sa krfa. oficiri, oko topova, bili su u nedoumici šta da rade, da li da stoje tu, u vratima, ili da iziđu na ledinu, sa topovima. počeli su da komanduju svojim tobdžijama, da gase lunte i samo da ostanu kraj topova. svakome je bilo jasno da je opasnost prošla i da ona gomila na utrini stoji, gde je i jutros stajala. garsuli je i sam uvideo da nije bilo nikakve potrebe za dozivanjem topova, i ta misao, da je učinio više nego što treba, počela je da ga grize kao crv. ruku je bio podigao i uhvatio se za glavu, kao da ga je spopala neka, teška, glavobolja, gledajući put parade, koja se, u daljini, sad opet videla, kao neka crvena, prava linija. garsuli je osećao da treba da umiri nekako gomilu oficira, koja se bila okupila oko njega, pa je počeo da izdaje hitna naređenja, i onima kojima je bio pretpostavljen, a i onima, kojima nije bio. tako je razaslao gomilicu oficira oko svojih kola, kud koga. odnekud mu pade na pamet da bi kasirovani puk još mogao da traži i novaca, za seobu u rosiju, i to ga ponovo dovede do besa. sedajući u svoja kola, on je nastavio da viče, tako da ga je svaki mogao čuti. oni misle da im još i platim što idu u rosiju, e pa neće, od mene neće poneti para. ja, sie denken wohl dass ich ihnen das geld soll auf die reise geben, nein, sie bringen keines. osramoćeni sa njim zajedno, i zbog njega, oficiri, iz njegove okoline, i sami su se bili razišli, kud koji. kad je garsuli sedao ponovo u svoja kola, našao se, licem u lice, još samo sa grofom palavičinijem, koji je, tog dana, vršio, kraj njega, dužnost ordonansa i koji je bio sav crven u licu, od stida. kao da se iznenada bio setio nečega, kad je ugledao lice u tog čoveka, garsuli mu se obrati, sad već mirnijim glasom, skoro veselo. palavičini, šta znači to pavori što su toliko vikali? bauern, odgovori mu kirasir, bauern, paor. tako dakle? oni neće da budu paori, neće da oru, i kopaju, oni bi svi da prose apšit? e pa lepo, čekajte da vam ja dam apšit. dok je to siktao kroz zube, garsuli se bio okrenuo, da još jednom pogleda na utrinu, gde je bio polk ostavio. na zaprepašćenje svih, polk je bio krenuo, u dvojnim redovima, prema redutima, i lagano se približavao temišvaru. videlo se da, na čelu polka, idu kola engelshofenova, a iza njih maršuje polk, u najvećem redu. nije prošlo više od nekoliko minuta, a čelo puka izbi pred kapiju. na čelu formacije, jahao je major trifun isakovič, gologlav, sa ranom na glavi, na kojoj se krv bila usirila, ali se još crvenela. kad je stigao pred most, na kapiji, isakovič komandova, pred persi, dvatri puta, i uđe u varoš paradnim maršem, tako da se kapija tresla. oko trideset ljudi išlo je bez puške, sa vezanim rukama, na leđa. garsuli se beše uklonio u vrata kasarne gde su tobdžije stajale, zaprepašćene, sa ugašenim luntama i nebranjenim topovima. kad ugleda baruna engelshofena, garsuli zaneme od čuda i sramote. starac je, međutim, mirno, pogureno, izišao iz kola i stao da izdaje naređenja da se onih, vezanih, trideset okuju, da ceo puk ima da prenoći u kazamatima, pod ključem, a da svi oficiri idu kod profoza. engelshofen je izgledao stariji, nego jutros, deset godina. pri izlasku iz kola, prvi put su morali da ga vode i podupiru pod pazuhom. bio je gologlav i disao je teško. kad je ugledao grka, on zastade i zadrža na njemu pogled svojih velikih očiju, nekoliko trenutaka. zatim mu reče, bez ikakvog znaka besa, ali glasom u kojem je bilo tragova suza. onaj temišvar, koji sam ja bio stvorio, vi ste, danas, uspeli da unazadite za sto godina. mi smo sad tamo, gde smo sa srbima bili pre ludviga badenškoga. čestitam. pozdravite i mog starog druga, grofa haraha. garsuli, ljut što feldmaršallajtnant govori tako, da ga i grof palavičini sluša, koji, posle, po beču, može da priča, prekide, ljutito, starca. to je zato što taj narod ništa ne razume, sem batina i vešala. tražiću, koliko sutra, samo smrtne kazne i desetkovanje puka. tražite. odgovori mu starac, blago, tako da je to iznenadilo krfljanina. ulazeći, pridržavan, u senku kasarnskog svoda, brišući znoj sa čela, engelshofen još dodade. vi tamo, u beču, na dvoru, ništa drugo i ne znate. zatim, još nešto promrmlja. iako se to, što je engelshofen promrmljao, nije čulo, garsuli je, sasvim sigurno, pogodio. on je čuo kako engelshofen mrmlja jer ste. a šta su, garsuli je već znao. engelshofen nije trebao ni da doda. starac mu je, posle toga, prosto okrenuo leđa. za to vreme, u unutrašnjosti kasarni i kazamata, nastala je prava gužva, a po ulicama varoši panika. onih, vezanih, tridesetorica vojnika odvedeno je u kazamat, koji je bio kraj bunara. ostali delovi puka stajali su na dvorištu kasarne, koja je bila kirasirska. prvo su im oduzete čuturice sa barutom, i olovom, a posle su im kovači skidali petliće sa pušaka. imali su da predadu sve, do poslednjeg noža, i čudo je bilo, pravo čudo, da su to i izvršili, bez pogovora. oduzeta im je zastava, ali su im oni njihovi barjaci jer su, vele, crkveni ostavljeni. samo je bilo dato naređenje da se odnesu u crkvu. šizmatička crkva bila je prekoputa. pravo zaprepašćenje, međutim, nastalo je, među husarima, i kirasirima, kad su počeli da im dele dupli profunt i kad su dogurali pet buradi vina. tada je u kasarni nastala takva dreka, da se nije čuo glas zvona. više od tri stotine ljudi ležalo je, na kamenu dvorišta, jedan preko drugoga, žvakalo, gutalo, još vruć, hleb, i zalivalo ga vinom. a burad su odjekivala od udaraca nogom, kao buka bubnjeva. na jednoj strani dvorišta, gde je sunce bilo upeklo, nekoliko njih, u crvenim svojim gunjevima, počelo je da skače i da se vrti, kao čigra. nije prošlo mnogo vremena, a većina se poče da hvata u kolo i da igra. izgledalo je kao da te ljude ne može da sneveseli ništa. u jednom uglu kasarne, zavijen u svoj crven gunj, sedeo je na kamenu dvorišta mladić, kose smeđe kao slama, svirajući uz diple, koje je čuvao u nedrima. derao se. temišvaru, ni selo, ni grade, većem jedan, ukraj vode, smrade. nesreća ih je tog proleća, u temišvaru, stigla neočekivano... u austrijskoj vojci, bilo je, u to vreme, nekoliko isakoviča, ali se oberkrigskomisar garsuli okomio samo na ovu četvoricu, koji su bili dobili otpust i spremali se da se odsele u rosiju. njihova sudbina bila je, posle toga, zapečaćena. ali, ako ih je pogodila ista sudbina, ona ipak nije bila, za svu četvoricu, jednaka. za kancelariju garsulija, sva četvorica bili su isti, iz iste porodice, braća, četiri rebelijaša. međutim, godine starosti, prošlost njihova, njihove žene, imovno stanje, narav, a naročito njihove želje, i nade, sve je to doprinelo, tih dana, da njihova budućnost bude različita. oni to još nisu znali, tog proleća, i budili su se u temišvaru, kao što su se budili nekad u srbiji, kao jedna porodica. nadali su se da će živeti u istom mestu i bili su užasnuti, pri pomisli, da ih razmeste po raznim pukovima. želeli su da ostanu zajedno, kao što su došli, u zbeg trifuna isakoviča, u hrtkovcima. nesreća ih je u temišvaru, tog proleća, stigla, neočekivano. a to proleće, godine 1752. došlo je u temišvar naglo, bez prekida, bez onih, poznih, mrazeva, koji su poznati u proleće te varoši. od kojih cveće opada i voćka se smrzava. sem toga, ono je došlo tako toplo, da su se bagremovi rascvetali pre vremena, ludo, kao što mlade buknu, od rakije, kad su svatovi u tim krajevima. temišvar je bio čuven, tada, i po ljubičicama, krupnim, modrim, a gustim po grobljima, koja su bila velika. iza tih grobalja, unedogled, videla se samo ravan i zelena trava. utvrđenja, koja su opasivala varoš, u obliku zvezda, bila su, ujutru, u varoši, mračna, ali je sunce vrlo rano osvetlilo tornjeve crkava. sunce je, kao vatra, pretrčavalo, od krova do krova, preko baroknih palata i kuća, a samo su ulice u sredini varoši ostajale dugo u polumraku, i sa spuštenim zavesama. dok su po kasarnama odjekivale vojničke trube, usred varoši, kod komande korpusa, bila je tišina. tu je bio prostran trg, sa spomenikom svetoj trojici, trg koji je nosio ime jednog hungarskog viteza. od ranog jutra, na hipotenuzama i tangentama trga, paradirali su tu šiljboci fon engelshofena, kao vojnici od drveta. oni su marširali paradnim korakom grofa merci, sa leva i desna, a kad bi se sreli, licem u lice, nosom u nos, uzimali bi pušku pred persi, nekoliko puta. zatim bi, sami sebi, poluglasno, komandovali. kehrt euch, i vraćali se, istim putem, otkud su i došli. sunce je nad njima crvenelo i sijalo se, kao bomba. braća, đurđe i petar, isakoviči, pri dolasku u temišvar, u očekivanju daljih seoba, bili su se naselili u jednom traktiru, koji se nalazio preko puta manastira fratara pijarista. taj traktir se zvao zlatni jelen, a bio je pun oficirskih porodica i glumica iz teatra. spolja je ličio na austrijske dvorove u beču, sa velikim, baroknim, prozorima, a unutra, u dvorištu, na karavanseraje, u turskoj. drveni doksat opkoljavao je dvorište, na spratu, pun cveća u ćupovima, koji su ličili na pletene kotarice. nasred dvorišta bio je bunar, sav u ladoležu. najstariji isakovič, trifun, siromašan, naselio se sa svojim zbegom u mahali. a njihov bratučed, pavle, u jednoj kući, sa baštom, izvan gradskih zidina, u jednom predgrađu, koje se zvalo jozefštat. pavle je imao nekoliko, skupih, kobila i ćef mu je bio da dolazi u varoš na svom fetonu. pavle je bio sad u zatvoru, ali su ostala tri isakoviča iako su se kod profoza vodili u knjigama, kao u apsu bili slobodni. engelshofenu nije ni na um padalo da im zabrani da spavaju kod svojih žena. petar, koji je bio, u vojsci, daleko zaostao za braćom, bio je među njima najbogatiji, po ženi, varvari, koja je bila senatorska kći. oni su držali, kod zlatnog jelena, jednu od najraskošnijih soba, a tog jutra, kad se ova priča o isakovičima nastavlja, prvi su se budili. varvara rođena stritceski, petrova žena, bila je doznala, od engelshofena, da će pavla, tog jutra, odvesti iz temišvara, na putu u gradišku. ta žena, tada u svojoj dvadeset i drugoj godini već tri godine u braku bila je jedno plavo, vitko, ružičasto stvorenje, malo riđe kose, a očiju promenljivih, plavih i blago zelenih. bila je lom oficira u petrovaradinu, dok se nije udala, a sad je, pored lepog i mladog muža, pokazivala neku čudnovatu naklonost prema pavlu, koju nije krila i u kojoj nije bilo ničeg skaradnog. bila je to neka čudna žalost, neka vrsta sažaljenja. svi su o tome u porodici isakoviča znali i svi su joj se, zbog toga, i smejali. njen muž je, katkad, govorio ali samo u šali da će je oterati natrag, ocu, senatoru stritceskom, u novi sad. uistinu, petar nikad nije posumnjao u svoju ženu. kada je varvara saznala da će pavla da vode u osek, da mu sude, a saznala i na koju kapiju će izići, i u koji sat, petar je odmah pristao da iziđu do prvog forposta, da se pavle isprati. na to su i njegov brat đurđe, i žena đurđeva, ana, odmah pristali. međutim, trifun, koji je u onoj gunguli bio udaren po glavi, odbio je da ide. odbila je uistini njegova žena, mati šestoro dece sa poslednjim na sisi koja se beše prepala, kad su joj trifuna, krvavog čela, dovezli. tako se onda desilo da se žena petra isakoviča, tog jutra, prva budila i da je počela i svog muža da budi. petar je ležao, poleđuške, na postelji, sa rukama izvijenim nad glavom, i obrvama izvijenim nad sklopljenim očima, lep i svež, kao neki efeb. disao je kao tihi povetarac i pućio usne. zapalivši sveće na velikom kandelabru, kraj svoje postelje, njegova žena sede na postelju u dugoj, svilenoj, spavaćici, i dugo ga je posmatrala. morala je da ga budi. svetlost koja mu je sijala u oči, probudila je i sama petra i on je počeo da se meškolji. trgao se, kad ču svoje ime. zatim se okrete potrbuške i hteo je da nastavi. čuvši da ga žena zove, ponova, on najzad otvori oči, ali jedno ponova zatvori i poče na drugo da čkilji, upitav, nabusito. šta je? žena mu je sedela uzdignutih kolena, obgrlivši ih rukama, spustivši glavu na njih, sa osmehom. gledala ga je svojim krupnim očima, koje su sad bile zelene i svetle, ispavane, ispod dugih trepavica, koje nisu bile riđe, nego tamne. varvara je imala lik kipova koji se, kao u nekom snu, smeše. petre. ajde. ajde. vrime je. triba ustati. znaš da će pavla da vode. ona je govorila, kao što razmažena deca govore. njen muž je, međutim, čkiljio, zevao, tako da ga ona poče, za košulju, da vuče. ona ustade prva i ukaza se visoka i vitka, vrlo lepih, dugih, nogu, a vrlo tanka u pasu. izvukla je veliki, bakreni sud, ispod postelje i skide košulju, da se pere. kad je videla da će joj muž ponova da zaspi, ona poče da ga udara, jastukom, i da se kikoće. grudi su joj se tresle. njen muž se onda prenu, ustade, i, u svojoj dugačkoj košulji, bos, pođe prema prozoru, da ga otvori. pod prozorom su cvrkutale laste, ali bilo ih je i nad prozorom, gde su bile svile gnezdo. laste. uzviknu mladi oficir. zato meni ono na klobuku. on je imao običaj da noću veša, o prozor, sve što skine. mundir, gaće, klobuk da se vetri. njegova žena, na to, iziđe iz vode, a njen muž poče, u istoj vodi, da čuči i da pere noge. soba u kojoj je prve klase lajtnant petar isakovič, sa ženom, stanovao, imala je na zidu neke golišave anđele, i goblene sa scenama iz lova. dok se njegova žena brisala i oblačila, ona je, slobodno, mogla da stane pored tih anđela i da se meri sa tim slikama golišavosti i ženske lepote. na drugoj strani traktira, sobe nisu bile raskošne, ali su bile prostrane i udobne. nisu imale ni prozore, ali je svetlost u njih dopirala kroz vrata, koja su bila u staklu. u jednoj od tih soba stanovao je đurđe, koji je iako je bio godinu dana mlađi od petra u vojsci, odmakao daleko. đurđe je, u ratu, pre nekoliko godina, nekoliko puta, zarobljavao tako čuvene, neprijateljske, oficire, da su oficirski činovi na njega padali, kao kruške. bio je poznat u beču, a engelshofen ga je slao i na dvorske balove. bio se oženio, pre pet godina, anom, ćerkom jakova bogdanoviča, koji je bio senator u novom sadu, kao i otac petrove žene. đurađ je spavao go, i leti, i zimi, a spavao je, i posle pet godina bračnog života, sa majoršom, bolje reći na majorši. on se bio navikao da zaspi na njoj i ana je morala da ga, onako teškog, svaljuje sa sebe, kao neki kamen. njegova žena, ana, imala je sad svoje drugo dete i bojala se da joj đurđe, u snu, onako debeo, dete ne priguši. terala ga je iz kreveta, a on bi se onda, jadan, svio oko njenih nogu. nudio se, noću, da dete ljuljuška. a umeo je da se budi. veli, sutra ću da se probudim kad zapevaju kokoti. pa se probudi. veli, ustaću kad sat fratarski odbije četiri. i ustane, u četiri. tako je i tog jutra probudio ženu, a zatim je uspavljivao decu, posmatrajući ženu, koja se umivala. ona je bila vrisnula, probudivši se, bez deteta, jer ga je đurđe bio uzeo u naručje. on je decu nosio, kao da su to medvedčići. ćerčicu svoju dizao je rukama, kao što se dižu jaganjci, glavačke. u sobi, u kojoj je đurđe stanovao, nije bilo goblena, niti su na zidovima bili anđeli rokokoa. na zidu u toj sobi, nad posteljom, visila je svega jedna ikona, marija, naslikana kako je, na globusu, zgazila zmiju, nogom. kad bi mu brat, i snaha, katolikinja, došli u posetu, đurađ je imao običaj da kaže ženi. skidaj tu šokicu, sa zida, da ne gleda šta đurađ, noću, radi. to bi dabogme izazvalo, uvek ponova, vrisku i ciku stidljivih žena, a njegov brat, petar, pocrveneo bi. đurđe je to i hteo, u svojoj obesti. tresao bi se od smeha svaki put ponova, videv kako petar crveni. žena đurđeva, ana bogdanovič, bila je sušta protivnost svojoj jetrvi, i po stasu, i po licu. bila je manja od varvare, a punija, savitljiva, kao tigrica. bila je to crnomanjasta, mlada žena, istih godina kao i njena jetrva, ali već pete godine u braku, udata sa sedamnaest, još uvek luda za mužem. njeni crni kurjuci padali su joj ispod kolena, a imala je neku bujnu, crnu, kosu, koja je mirisala. bila je čuvena kao igračica, lepih, snažnih, nogu, a čuvena, među oficirima, i pri jahanju. mogla je da polegne po konju i da digne, u galopu, sa zemlje, bič, ili sablju. strpala bi, međ noge, svoju crnu krinolinu, uzjahala, uhvativši se, smejući se, za grivu, pa bi projurila prva, a kao vezana na konjskom vratu. njen otac, senator jakov bogdanovič, imao je običaj da kaže. kud mi bog dade tatarku. bila je to žena tamnih očiju, a obrva sraslih nad očima, oštra nosa, i crvenih, punih, usana. bila je lepa, ali su njene prijateljice imale običaj da kažu da, zbog oštrog nosa, liči na ticu. to je, donekle, bilo tačno ta mlada, plaha žena ličila je na ticu, koja je tek napustila šumu. kad bi igrala, u komandi, zimi, engelshofen je imao običaj da kaže da je, u crnoj krinolini, kao crni labud, ali, kad joj se neko zameri, kao orao. đurđe koji se tukao gde god je stigao, zastao bi, i skamenio se, kad bi mu doviknula đurđe. i pogledala ga svojim tamnim očima, ispod sraslih obrvica. međutim, uveče, uz pesmu i vino, ta žena je postajala nežna i ljupka i pevala je, meko, uz harfu. more, imao sam cara davida, za provodadžiju. govorio je njen muž i uživao u ženinom glasu. nasamo, to dvoje je ludovalo, iako su bili već pet godina u braku. onaj koga su ta dva brata i njihove žene spremali se da isprate, i sam se, za to vreme, spremao, umoran i neispavan, turoban, sa ožiljkom na duši, koji nosi svaki ko je jednom ležao u zatvoru. oficirski zatvori, inače, kod engelshofena, nisu bili strašni, nimalo. on ih je imao u istoj zgradi, gde je i sam stanovao. bile su to lepo okrečene, svetle, sobe, čiste, patosane, a ložile su se dobro i vetrile lepo. samo, prema naređenju garsulija, pavle nije bio zatvoren tu, gde su zatvarali kockare, duelante, ženskare. ispod tih zatvora, u podrumu, kraj jednog rimskog bunara, bilo je nekoliko nepatosanih soba, u skoro potpunom mraku, što su donedavna bile mučilišta. tu su zatvarali ubice, dezertere i špijune. garsuli je naredio da se pavle zatvori tu. u memli, u strašnom smradu, dobio je svega neke nogare i slamaricu, i ćup vode, i hleb koji je mirisao na buđavinu. imao je tronožac tek da može sesti, ali ni stola, ni sveće. kad bi legao, miševi su cikali u slamarici, a pacovi su ga preskakali kao neki ogromni skakavci. jedan ga je bio ujeo za ruku. u tom zatvoru, apsenik bi brzo naučio kako je u mrtvačkom sanduku, a izgubio bi i pojam o vremenu. vlaga je tamo dole bila tolika da je apsenik, već posle dvatri dana, dobijao groznicu. kad bi otuda izišao ako bi izišao ličio je na samrtnika koji je vaskrsao. obično bi imao kosu osedelu. oni, koje bi zatvorili tamo, počeli bi, već posle jedne noći u zatvoru, da lupaju u vrata, da zovu profoza, da kukaju i leleču. ako je garsuli i od pavla očekivao to, jako se varao. nije jego blagorodije poznavao. pavle je mogao da provede nedelju dana u sedlu, a da, tako reći, i ne silazi sa konja, ne spava, ne jede, i ne traži vodu. dok bi njegovi vojnici trčali na vodu, kapetan bi legao u travu i čekao da se svi napiju i njemu donesu. imao je u takve dane izraz kao da spava i to je bilo sve. nije se tužio. i sad je sedeo, na tronošcu, sa glavom opuštenom u ruke, na kolenu. ćutao je i, s vremena na vreme, jedva čujno, zviždukao. noge su mu bile kao drvene i on je, svaki čas, udarao pesnicama u svoju čizmu. hodao je goredole, ali se bio umorio. osluškivao je sebe samog i gledao u samoću. kad je profoz otišao, sa fenjerom u ruci, pavle je video da sa njim, na zidu, ostaje samo njegova senka, u mraku. nad njim je bio ceo temišvar, tolike tvrđave, kasarne, toliki ljudi, konji, ali niko čak i ne zna gde je, a da mu dođe, i da hoće, ne može. sve što je mogao da čuje, i vidi, bile su njegove misli, ali su one proletale brzo kao laste, a činile su se zelene, crvene, a prskale su kroz njegovu glavu, kao varnice. sedeći u crvenim, utegnutim čakširama i beloj košulji, do pasa, drhtao je. u trenutku, kad ga je garsuli dao okovati, nasred kasarne, uz lupu dobošara, pavle je zbilja pomislio da će ga obesiti i bilo mu je stalo samo do toga da ustane, u lancima, prav, ponosit, i da se isprsi i korakne u potiljak profoza, koji ga odvede. želeo je da niko, ko je bio prisutan tome, ne može reći da je pošao pognute glave. dok su mu, kod profoza, skidali mundir, a vezivali ruke, on se priseti da engelshofen, jedini, može narediti izvršenje smrtne kazne, a da garsuli samo brblja i preti, kao babe. ne može garsuli vešati na teritoriji engelshofenove komande. ne može. a što da ne može? čuo je, kako mu neko, kao trifunovim glasom, šapuće. pa dosta je da te ostavi nedelju, dve, tu, dole, da te groznice umore, a uši da ti pacov pojede. koga da se garsuli boji? imali smo razne tamničare, al ni jedan među njima nije bio kicoš. međutim, u isti mah, pavlu se činilo da čuje kako mu odobravaju svi koje je bio, pre trinaest godina, preveo iz srbije u srem. ono što je on rekao tom škopcu sa krfa, kazali bi mu i svi oni iz mahale. pavlu se činilo da čak čuje, kao neku grmljavinu, u daljini, trifunove vojnike. ili da ih puste u daleku rosiju, ili da se vrate u turke. ali neće u jobađe i neće u napoličare. toliko je bio zadovoljan, onim što garsuliju reče, da je malo falilo pa da, po svom običaju, pogladi svoje, svilene, plave, brke. taj lepotan je bio sujeta sujetstva, jedne, i inače sujetne, porodice. u mislima je video sebe, kako stoji pred garsulijem, koji se šepuri, i kako se niko ne usuđuje da grku nešto kaže. činilo mu se da čuje, kako mu đurđe šapuće. a šta si imao da laješ, kome si se carstvu privoleo? to se, dugonjo, ne kaže. kuda ću ja sad, sa ženom, i detetom na sisi? garsuli je bio obavešten da je pavle ohol, odličan konjanik, udovac, i primetio je da, pred njim, nije uzeo čak ni stav mirno, nego stoji u stanju voljno, bezobrazno. ali se prevario u tom sanjalu, zato što se činio tako tih, i tužan. međutim, pavle je imao onu bezumnu hrabrost, koja se, katkad, sreće kod takvih, plavokosih, tihih, žalostivnih, ljudi. dok se drugi deru, kad se konji ravnaju, pred juriš, i urliču komandu obnaži sablji, ovaj isakovič, u takvoj prilici, imao je običaj da samo izjaše pred svoja dva reda konjanika, pa da pređe u kas, zatim u galop, i da najzad ćutke polegne po konju i juri po zelenoj travi, sve dok ne zavitla kao bičem, sabljom, po glavi. njegovi konjanici imali su i tada utisak da se nalaze na egzercirištu i da jurišaju na turčina od slame, po komandi, pištolj, pa sabljom po glavi, pištolj, pa sabljom po glavi. to ne znači da je pavle, tu, u podrumu, imao neke gromopucatelne misli i da se radovao što je do toga došlo, da se garsuliju usprotivi. naprotiv, pavle je bio snužden i nije se više nadao da sve to može da se dobro svrši. pred njim se ukaza misao da bi bilo bolje da iz turske nisu ni izlazili, a da je, sasvim sigurno, zlo, što su u austriju došli. sem toga, i samog sebe sažaljevao je u svojoj samoći i osećao je tu razliku, da je on, tu, dole, a da tamo gore proleće rumeni, da je tamo svakako, sad, divan, proletni, dan, a on ne može da ga vidi i možda ga nikad više i neće videti. tamo su nepregledne zelene utrine, begej, vrbaci koji su zapupeli i procvali, plavo nebo. njemu se činilo da u mislima oseća kako trava zeleni, kako drveće pupi, kako se nebo plavi. želeo je da se još jednom po toj travi vozi, da bude živ sa prolećem u toj svojoj samoći. kad se kocka, kad časti, kad pijanči, svi mu kažu da su njegovi rođaci, svi bi da se pobratime, svi ga ljube, a brci su im od vina vlažni. svi pevaju, svi se deru, oko njega. dovoljno je, međutim, da počne da gubi na karti, pa da polako svi klisnu, da ga ostave samog sa kirasirima, dok sve ne izgubi. pa da se onda sam samcit, kroz prazne ulice temišvara, vraća, kući. valjda da bi se spasao tih mučnih misli, pavle poče da misli na svoje konje, i kako li će biti zbrinuti? bio je odrastao kod konja i život je proveo kod konja, pa mu je bilo milo da ih se seti. imao je, kod trifuna, u mahali, nekoliko, skupocenih, ždrebadi. sa svojim kobilama, sa njihovom ćudi, sa njihovim naravima, sa njihovim kopitama, nogama, on je imao mnogo briga i nevolja, ali ih je sve, a pre, a posle, ukrotio i ulepšao. činilo mu se da je kod konja manje nesreće, nego kod ljudi. dobrog konja govorio je pavle sam sebi lako je poznati. mislio je na njihove oči, koje su nablizu, na okruglo čelo u takvih konja, na njihov pogled vatren i čist. činilo mu se da vidi njihove nozdre, duguljaste, unutra crvene, njihov dugačak vrat i mršave čeljusti. njihov vrat, što ide uvis, iz grebena. činilo mu se da vidi njihovu glavu, njihove tanke vlasi i rep, dug i pun. lako je poznati dobru kopitu, visoku, dole široku, crnu. ako se pogleda u bistre konjske oči, neće prevariti, ali zar vredi gledati u ljudske oči? nakaze su, kao taj garsuli. tako su konji čestnjejšeg pavla isakoviča došli čak u zatvor, da ga posete i da ga uteše. projurili su pored njega kao grmljavina, a vraćali se kao neki crni oblaci. sedeći tako u groznici, na tronošcu, pavle se seti da je garsuli, odnekuda, znao da je on udovac i da mu je rekao da su obojica udovci. porazilo ga je da ga ta nakaza seti pokojne žene, na koju se već davno bio odvikao da misli. bila je potpuno zaboravljena. a sad se, eto, javlja, u njegovoj misli. ona je bila mrtva već više od godinu dana, umrla na porođaju, kao i njeno dete, što je trebala, u sedmom mesecu, da rodi. pavle o njoj nikad nije govorio i bila je iščezla iz njegovog sećanja, iz njegovih misli. on nije imao ništa protiv nje, ali taj brak nije bio iz ljubavi i ona mu se činila, kao doživljaj, beznačajna. pri svom dolasku u slavonski husarski puk, on je dobio naređenje od svog poočima vuka isakoviča da se oženi, pa se oženio. to jest provodadžije koje su petra oženili, i pavla su oženili, iz iste kuće u novom sadu, kuće senatora stritceskog. samo dok su petru našli lepoticu i zjelo bogatu varvaru stritceski, pavlu su utrapili jednu varvarinu rođaku, katinku petričevič, siroče bez oca i majke, koja se bližila tridesetoj godini. nije bila ružna, naprotiv, ali je bila nagluva i svi su to, u novom sadu, znali. senator stritceski dugo nije dao kćer za šizmatika, i jedva su ga umolili, ali je svoju siromašnu rođaku, koja je odrasla u njegovoj kući, dao odmah, čim su šizmatici u puk husara dovedeni. nije pitao pavla čak ni to, u kojoj će crkvi decu, iz tog braka, krstiti. stalo mu je bilo samo do toga da se svoje, siromašne, rođake otarasi. pavla su tako oženili kao što se često dešava ljudima koji su dugo bili samci iznenada, na brzu ruku, kao što se sparuju konji. venčanje je svršeno tek što se mladenci behu videli. varvara je bila udata, uz miraz čuveni. katinku su pratila samo jedna kola nameštaja, koja je senator poslao u petrovaradin, sa nešto prstenja i minđuša, preostalih od njene matere. katinka, sem tog senatora, nije imala nikog na svetu. iako na nju nije mislio, posle njene smrti, sad, u zatvoru, iznenada, pavlu je bilo nekako milo da na nju misli. bilo mu je žao da sa njom i novorođenče izgubi, a pomisli i to da je bolje što je nema. da ga ne gleda, u okovima, i da mu ne visi na vratu, sad, kad se rešio odselitsja. ali se sećao, kako je vide, kad su se prvi put videli. ona je bila u zasenku, kraj svoje rođake, varvare, bogate lepotice, ali su oficiri i nju, lepuškastu, bili primetili. bežali su od nje tek kad bi čuli da je gluva, a to su im matere ostalih udavača u novom sadu, u senatorskim kućama, došaptavale, čim bi stigli. sem toga, da ni miraza nema. katinka je obično sedela, dok su druge igrale. isakoviči su bili dobrodošli. kad je senator dao odobrenje, provodadžije su bili udesili da je pavle sretne u petrovaradinu, kod jedne stare rođake senatora stritceskog, u jednoj oficirskoj kući, sa čijih se prozora moglo dogledati daleko, uz dunav, i do proplanaka u fruškoj gori. pavle je bio doveden u tu kuću da je, prvi put, nasamo, vidi. katinka petričevič bila je rođena godine 1723. i bližila se tridesetoj, što se onda smatralo kao sramota i kao znak da se neće moći ni udati. pavlu je bilo rečeno da je nagluva, da nema miraza, a on se spremao da joj stavlja što manje pitanja, da ne bi morala odgovarati. bojao se govorio je, posle, đurđe da ne ispadne. ti si, babo, gluva. kupio mi đura. međutim, ta devojka kad je bila sama, bez varvare pojavila bi se, vrlo primamljivog stasa, lepih pokreta, a naročito lepih, tamnih, očiju, na kojima je tama imala boju dima i oblaka. pavle se trudio, iz sažaljenja, da što manje govori sa njom, ali je ona, začudo, sve lepo razumela, što se govori, i odgovarala lepo, kao razboriti ljudi. varvara je, toga dana, obukla rođaku u plavu, svilenu, krinolinu, na kojoj je imala kecelju, isto tako plavu, ali bleđe boje. bila je utegnuta u prslučić od rumenih, somotskih šeputa, a držala je crnu lepezu u ruci. ugurali su je u sobu, kao što se tele gura kroz kapiju. u brzini, bili su zaboravili vrata da zatvore, za njom, pa je pavle tako spazi u svetlosti jeseni, zbunjenu, pocrvenelu, sa zalazećim suncem u daljini. kao što su često siročad, i siromašne rođake, u bogataškoj kući, i ona je bila nespretna, uplašena i vrlo poslušna. udavala se prema senatorskoj volji i nije joj ni na pamet palo da pita, koji će, među oficirima, za nju, izabran biti. začudila se malo kad ču da su isakoviči šizmatici i da je pavle samo osam, devet godina od nje stariji. ljudi u tim godinama činili su joj se isuviše mladi. pred stasitim oficirom, visoka rasta, utegnutim u plavu kurtku slavonskih husara, koji joj se sad, tu, pred njom, klanja, ona je bila uplašeno sagla glavu. pavle je zapazio, brzo, njeno duguljasto, lepo, bledo, lice sa visokim čelom, i nosom malo prćastim kao u devojčice, teškom kosom, punom kovrdža, a očima krupnim, tamnim. lice u prvi mah vrlo ozbiljno, skoro tužno. usne, vrlo lepe, uzvijene, pri prvim rečima, malo su joj drhtale. ona se spotače i to ga kao razveseli i osmehnu se. učtivo je dovede do jedne stolice i ona sede. provodadžije onda jedan stari major i njegova žena počeše da se šetaju, goredole, po sobi, da se šepure, kao pauni, a da brbljaju kao patkovi. major je, nekoliko puta, tobože slučajno, ispustio na pod svoje rukavice i svoju šnuftihlu, a udavača je, hitro, skočila, i to, sa patosa, ćutke, dizala. prema onovremenom ceremonijalu, hteli su da mladoženji pokažu da mu mlada nije gurava, da nema kraću nogu, a da nema ni izraslu kost u pasu. videlo se da udavača ustaje kao od šale, da se previja lako, i da je vitka u pasu. prema naređenju provodadžija, imala je, kad sedne, da pokaže noge i zadiže suknju, skoro do kolena, a da grudi ostavi poluotkrivene, u čipki. pavle je dakle mogao da zapazi njene lepe, prave cevanice, čak i lepo koleno za trenutak, a jasno je bilo da su joj i grudi lepe i zdrave. on se usiljeno smešio. kad su je opet posadili, da sedne, da bi mogla u razgovoru da učestvuje, stari major mu postavi pitanje, da li ima neplaćenih dugova. dok je pavle odgovarao, ona ga je posmatrala netremice, ali se videlo da razgovor kao i ne čuje i da su joj misli daleko. gledala je čoveka, za koga ima, kroz nekoliko dana, da pođe. zbog uzbuđenja i zato što je bila crnomanjasta lice joj se činilo još bleđe. s vremena na vreme što pavle nije primetio njene bi se krupne oči zatvarale, i neki srećan osmeh javljao se na njenim lepim usnama, povijenim pri kraju, kao da jede trešnje. kapetan joj se beše dopao otprve. kad je oficir trebao da pođe, provodadžija je bio siguran da je stvar svršena pa je naredio devojci da isprati mladoženju dole, do bašte, koja se prostirala do zidina kazamata, i ispred i iza kuće. kod baštenskih vrata, pavle joj reče da će, sutradan, doći, kod senatora, da je prosi. pored plota, zaraslog u krupne suncokrete, ona je stajala ćutke i samo ga je, širom otvorenim, tamnim očima, gledala. osetio je kako joj ruka drhti, kad je za ruku uze. zaboravljena skoro više od godinu dana, ta slika njegove mlade, pokojne, žene, pojavi se tako, u tom providnom, plavom mraku zatvora, i on je vide kao da stoju tu, pred njim, u zidu. priviđenje mu se učini tako jasno, da je poželeo da joj priđe, pa se diže, podnadulim nogama, zaraslim u čizme. dabogme, kad je učinio dvatri koraka, omama očiju i ljudskih misli nestade. bio je sam samcit u zatvoru i jedva se dovukao do stoca na kom je sedeo, cele te noći, mučen od nesanice i skakanja pacova i mišje cike. nikoga nije bilo u zatvoru sa njim, sem bar se njemu tako činilo njegove senke. mesecima, dakle, ta mlada žena, koja mu je umrla na porođaju, nije u njegovim mislima, u njegovom sećanju, u njegovom životu, imala nikakva mesta. zar je trebalo da se pojavi jedna nakaza, kao taj garsuli, pa da ga seti da je ona postojala, da je sa njim živela, da nije nikakva utvara? on se sad sećao kako se, prema njoj, držao hladno, a kako ona zače, već pri kraju prve nedelje, u braku. on se trudio da bude ljubazan prema njoj, kao što se maze sirote rođake, a ta stara devojka, koja je bila nevina, pokaza sve crte jedne stidljive, ali vrlo strasne, mlade žene. isakoviči su primetili da je hladan prema svojoj ženi, a da ga ona dočekuje širom otvorenim očima i da ga ljubi kad god može. more, pavle, žedna ti je njiva. govorio mu je bezobrazni đurđe. ali su braća videla pavla samo jedanput, da ženu uzima u ruke, kad je uze i ponese uz stepenice, jer su je bili napali bolovi, iznenada, i sluškinje trčale po babicu. pavlovo venčanje, njegov brak, njegova kuća, sve je to prošlo, tako reći skriveno, u senci petrovog venčanja, petrovog braka, i kuće varvare stritceski. u senatorsku kuću njegova žena je zvata, kad bi, iz vijene, varvara dobila šešire. tada bi, i za njegovu ženu, našli jedan od tih šešira, kao poklon bogate rođake, dok bi pavle sve novce trošio na konje. kad bi isakoviči išli u lov, u svoju rumu i hrtkovce, pavlova žena je ostajala kod kuće i provodila vreme u pripremi jedne raskošne kolevke. uostalom, ona nije marila, ni pre, da jaše. pre nego što se oženio, kapetan je imao svega dve vlahinje svoje sluškinje i jednu bečliku, iz teatra, sa kojom je živeo dvetri godine. a kojoj je morao da plaća, i roditelje. nije bio ženskar, i nije mnogo mario za žene. kad bi se, među husarima, povela reč o tome, uz đurđevo kikotanje, pavle nije znao da kaže, čak ni turske reči, kojima su mu njegove vlajinice, koje je bio kupio iz turske, tepale. kad se oženio, nije osećao nikakve razlike, jedino što se trudio da se prema ženi učtiviji pokaže. sad, na njegovo veliko iznenađenje, on se seti svoje mlade žene, i bi mu žao što ne može da uzme njene ruke u svoje ruke, kao tamo u petrovaradinskom šancu, u bašti. skamenio se, tako reći, od te slike u zatvoru, i te uspomene. činilo mu se da čuje njen šapat i da oseća njenu ruku, koja ga, po potiljku, miluje. veliko, zalazeće, sunce, kao da još crveni iznad brda i dunava, iz daljine, a ona stoji i sad onako kako je vide. s crnom lepezom u rukama, u plavoj krinolini. zato što je bila nagluva, isakoviči su očekivali da će, pri razgovoru, vikati i sramotiti ih, pa su gledali da na to pripreme pavla, i govorili su mu da na to treba biti spreman i da joj to treba oprostiti. međutim, pokaza se da ona vrlo lepo govori, tiše nego što su mislili, a glas joj se pokaza mek, prijatan. govorila je monotono, kao da guče i kao da je svoj glas pažljivo slušala. uostalom, ona je malo govorila mužu, samo ga je gledala. jedna nakaza, taj garsuli, trebao je dakle da dođe, da ga seti te žene koja mu se sad, u sećanju, činila tako lepa i dobra. sećao se kako ga je i na samrti gledala, ćutke, sa suzama u očima. zarivši glavu u vezane ruke, pavle se bio toliko zaneo tim mislima da nije ni čuo kako se, napolju, na lavirintu hodnika, otvaraju vrata i kako odjekuju koraci nečijih čizama. tek kad se na njegovim vratima počeše skidati lokoti, on se trže i ču kako neko udara metlom, po miševima, i kako škripi brava na spoljnim, gvozdenim, vratima. odmah zatim ukazaše se fenjeri profoza, koji je bio došao sa kovačem i dva husara. na viku profoza, pavle je imao da ustane i prvo mu je bio skinut lokot na rukama. kovač mu je zatim prišao sa leđa, i skinuo mu lokot i sa nogu. zatim je nastala ceremonija izvođenja zatvorenika. pavle je imao da stane u potiljak profoza, između dva husara, sa isukanim sabljama, i da skoči u dvojne redove, na deono, a na komandu marš, marš, da prođe hodnikom, iako se ljuljao, koračajući, i posrćući. gore, u založenoj i osvetljenoj kancelariji profoza, čekao ga je karaulski oficir, iz puka kirasira grofa serbeloni. on je stajao, nasred sobe, kraj stola, prekrštenih nogu, pušeći lulu, a posmatrajući podrugljivim osmehom zatvorenika. veli. on ima da ga, živa, ili mrtva, dogura do grofa gajsruka, u tvrđavu oseka, a šta će dalje sa njim biti, ne zna. može da legne i da se ispava, a dobiće i da večera, pa i vina. može čak da napiše i pisma, a vratiće mu i mundir, ali mu neće biti vraćena sablja. ima da ga vozi, do dereglije na begeju, sa vezanim rukama, ali će ga u deregliji osloboditi svakog okova. savetovao bi mu da se hrišćanski ponaša, da bude miran i da se ne izlaže podsmehu husara. pri najmanjem pokušaju bekstva, ubiće ga iz pištolja. kirasir je zatim sa profozom potpisao nekoliko papira, a zatim je pošao vratima. pavle mu onda doviknu da želi da se tuži zbog arišta i da traži da ga izvedu pred garsulija, a ako to neće, onda pred engelshofena. kirasir se na to osvrte, sa izrazom dosade na licu, i reče mu da je garsuli otputovao iz temišvara, a da ne bi bilo lepo da uznemirava engelshofena. starac je već imao, zbog njih, dosta neprijatnosti i imaće ih još. nije pravo da mu i on stvara brige, ponova. neka čeka dok stigne u osek, pa nek se tuži do boga. pavlu je zatim vraćena njegova kratka, plava, husarska, kurtka, i sat, i burmutica, a profoz mu ponudi ženu da mu noge namaže flasterom, od felčera. dadoše mu i priznanicu na novac, koji mu je bio oduzet. profoz mu je doneo i večeru, i vina, a žena profozova mu se ponudi da ga opere, da mu spremi presvlaku, da mu dovede i perikmahera, koji će da ga obrije i nafrizira. sve to za jedan talir marije terezije. i, kako je pavle, posle, braći, pričao. kirasir ode, a zakaza mi rendezvous, u osam sati, sjutra. u to vreme, prema planu grofa merci, ceo temišvarski banat imao je biti isprepletan drumovima, koji su se gradili. ti su se drumovi gradili tragom drumova, koji su, u rimsko doba, postojali. pored drumova, gradili su se i kanali, opet po planu grofa merci, kao prave linije, duž krivudavih voda tamiša i begeja, koji su se često razlivali i taj predeo plavili. na dometu topa, od kapije princa evgenija od savoje, bio je jugozapadni forpost, jedno malo utvrđenje, prema pristaništu dereglija, koje su odatle, do bečkereka, spuštali. taj forpost, na ruševinama jedne turske karaule, bio je opkoljen rovovima, punim vode, a u njemu je bilo mesta samo za jedan top, jednog oficira i dvadeset bombardera, koji su bili lotarinški naseljenici. forpost je raspolagao i sa nekoliko rascijanskih konjanika, čije su se žene naselile, malo dalje, u kolibama, u trski, i šaši. muževi su mogli da ih posećuju samo kad je dan presvlake. iz tih koliba, stalno se čuo plač dečiji. bagremovi su bili ceo taj forpost zarasli. malo dalje od ulaza, na utrini, bio je podignut jedan čardak, ni na nebu, ni na zemlji, sa doksatom, na koji se išlo stepenicama od čamovih dasaka, a sa puškarnicama, u visini, zastrtim šašom, kao neko gnezdo roda. rode su se bile i naselile na njemu. sa tih puškarnica, daleko se moglo dogledati i niko nije mogao ni prići temišvaru, ni prema zapadu izići, da ga stražar odatle ne ugleda, i vidi. ali stražara, već davno, nije bilo tamo na visini. putnici su se zapisivali u knjige, dole, u karauli i đumrukani, a oko karaule, na ledini, pasli su, mirno, sapeti konji. tu su, eto, to jutro, braća isakoviči, petar i đurđe, došli, a bili su i svoje žene doveli. oficir forposta ponudio im je da čekaju u stražari, ali je rado pristao da se razmeste, na čardaku, gde su njegovi vojnici razastrli nekoliko slavonskih pletera. on se bio spanđao sa ženom jednog svog vojnika, u svojoj samoći, pa se uplašio da to neki od tih oficira ne dokuči i da glas ne pukne do njegovog puka, u varoši. isakoviči se tako razmestiše, po klupama, na tom doksatu, u hladovini, u kojoj su visili čitavi grozdovi lanjskih klipova kukuruza i paprika, kao crveni venci. sluge su, pred čardakom, spremili saćurice pune jestiva i čutura, koje su žene, za pavla, donele i nakitile, kao da su isakoviči fiferi. kad je sunce odskočilo, oni ostadoše sami na utrini, na kojoj se sve bilo sklonilo u senku bagrenja i ljudi, i psi. veliki kvadrati zelenih egzercirišta, sve do temišvara, bili su tog jutra prazni. na čardaku, braća su se sklonila, u hladovinu, na jednoj, a njihove žene na drugoj strani. đurđe se bio prućio na pod, kao da je u nekoj divanani, i virio je kroz pukotine dasaka, dok je petar sedeo na klupi, naslonivši glavu o direk, sa jednom nogom na podu, a drugom na klupi. gledao je uvis, kao da, na danu, zvezde broji. đurđe je, kroz pukotine dasaka, posmatrao jednu kvočku sa pilićima, koja je trčkala, ispod čardaka, u prašini. on joj je kroz pukotine, zrno po zrno, rasipao kukuruz, skupljen u šaki. smejao se živini, što trči na zrna, kao da su s neba pala. kad je ispraznio šaku kukuruza, počeo je da im stresa duvana i smejao se živini, začuđenoj čime je nebo hrani. veli. ne valja to što pavle radi. pavle je pametniji, ali ne bi trebalo da kazuje sve, o toj svojoj rosiji. trebalo bi da nauči da ćuti. ova kokoš se rakoljila, dok je snela jaja, ali sad ćuti. rakolji se samo svojim pilićima, koje hrani. šta ima da priča da ćemo se seliti? u poslednje vreme niti jede, niti pije. nije šala svoj dom rasprodati, napustiti, ni za polovinu cene. a zna da mi, isakoviči, nigde nismo bili srećni. eto šta smo dočekali. sve će nas raseliti. imamo da biramo, ili da postanemo papisti, ili moskalji. bolje da nismo, kaže trifun, iz servije ni izlazili. njegov brat, sav u plavoj čohi, srebru, srebrnoj kićanki, odgovarao mu je, zavaljene glave, ne vadeći kamiš iz usta, kao da mu neku milost čini. nije ti pavle kriv, debeli. kriv ti je garsuli. nismo mi jobađi, pa da pitamo smemo li se seliti. svaki traži bolje carstvo. niko neće sa boljeg na gore ići. ne može nas garsuli okivati, jer smo rosije željni. a šta bi sad hteo, debeli? ne radi pavle to, što radi, samo po svojoj glavi. svi ste vi to potpisali. a eto, ševič otišao, a vi ostali. aha. aha. šta mi, ostali? ostao si, i ti. meni se nije ostajalo, niti išlo, debeli. meni tamo ne mož bolje biti. nego svi ste vi poleteli u rosiju preselitsja, jer u rosiji niko ne ostaje u službi, bez nagraždenija. aha. aha. nikakije nagraždenija, ševič nema da traži, meni. ti si mogao mirno živeti, u mitropolita serbskago rezidenciji, ali ti nije đavo dao mira. hoćeš u rosiju. za polkovnika. e sad drži. potpisao si. potpisao sam svoje dečice radi. plašio me, da će me u pehotu premestiti. meni su, vidiš, husare dali, a niti mi se išlo, niti mi se ostaje, al što pisah neću poreknuti. neću ja da budem prvi isakovič što pisa, pa poreče. nisu takvi bili ni naši stari. idem, pa šta bude. aha. aha. đurđe se bio ispravio i htede da nešto kaže, ali samo odmahnu rukom i poče lulu da pali. kad odmahne rukom, to je kod njega bio znak da se ljuti. iako su njihove žene sedele, ćućoreći, čak na drugoj strani čardaka, petrova žena je osluškivala šta joj muž govori. varvari je šešir, slamni, bio pao s glave, za vrat, tako da se činilo kao da joj neka kotarica sa cvećem visi, na vrpci. ona je znala da se posle posete garsulija i hapšenja pavlovog svi nalaze u velikoj opasnosti i da joj, možda, ni njen otac, senator stritceski, neće moći, a možda ni hteti, pomoći. njoj se nije išlo u tu daleku, strašnu, hladnu, zemlju, kud su već hiljade sunarodnika njenog muža otišle, i kao nestale, u mećavi. nije joj bila prijatna ni pomisao da ostari, i umre, među šizmaticima, u tuđini, ali nije htela da mužu protivreči, i što braća nisu znala da ma šta protiv pavla kaže, ili učini. ako ih je pavle nagovorio da idu, treba ići. varvara je, sa svojom jetrvom, sa kojom se dobro slagala, sedela, leđa u leđa, na klupi, u providnoj muslinskoj, lakoj haljini, smejući se mužu, koga su čitavi rojevi mušica napadali. ona je let mušica pratila, svojim zelenim očima, kao da su strele. muve su letele između nje i njenog muža, ali dok ih je ona trpela nepomična, njen muž se branio rukama i trzao, kad bi mu sletele na nos, ili u uši. ne otvarajući oči, zavaljen, petar je hvatao rukom, nasumce, mušice u letu, a pri tome bi mu glava spadala sa direka, na koji se, sedeći, naslanjao. njegova žena je na to upozoravala svoju jetrvu i kikotala se mužu. grudi su joj se tresle od smeha, pritezala je vrpcu šešira, koji joj je bio spao, a bila je po svom običaju prebacila preko noge nogu. bilo joj je toplo, pa ih je premeštala, kao da su vetrenjače. kraj sve te veselosti, u toj ženi bilo je i žalosti. ona je, preko čardaka, dovikivala svom mužu. ajme, petre, što kukate? nije siromah pavle dite. pa da ne zna šta radi. on je dobio apšit od engelshofena i ne može to prominit, ni carevina, oli taj garsuli. triba pavlu neko, mesto pokojne katinke, eto to je. pavle je sam na svitu. to je zlo, eto to je. ne smije tako udov ići po svitu, ali ste se uplašili da i vas ne metnu u gvožđa. pa ste ga sama samcita ostavili. eto to je. petrova žena je govorila nekom mešavinom svih narečja koja su se čula u isakoviča, i njihovom društvu. ona je imala običaj da sve što kaže, tužno kaže. pa i sad dodade. i to ću ti rijeć, petre. ako pavle ode sa ovoga svita, ja neću preživjeti. kad njen muž to ču, on se trže, razrogači oči i pogleda je, trudeći se da joj uhvati pogled. zatim opet prisloni glavu na direk, kao da traži meko uzglavlje. međutim, đurđe se osvrnu snahi i prodera se. ama, šokice, dokle ćeš ti nama šoketati i svima nam pamet soliti? ta ono mi je brat ko mi je dobru rad. ako mi je pavle bratučed, nisam ja njemu šipka uz bubanj. on tera zeca, a nikog ne pita. šta je imao da laje da ćemo da se selimo? pa šta sad? mi da đutimo, a vi, žene, da kakoćete? zar ne vidiš da pavle srlja u nesreću? nego si se ti, šokice, zaćorila u tog udovca, kao i ova moja, pa ste obe došle da ga se nacmačete. on je udovac, pa mu se može. a kud ću ja sa detetom na sisi? đurđeva žena, ana, koja je sad ležala u krilu svoje jetrvice, kad to ču, okrete se mužu, dobacujući. đurđe. da ne diraš u moju jetrvicu. ja ću da ti sudim. šta kukate? nije dete na tvojoj sisi. šta si se rasplakao nad našom nejači? ako treba da se selimo, pa, ne idemo mi u nedođiju, nego u rosiju. tamo odoše toliki. bolje da ovde sve rasprodamo, nego da se sramotimo i da nas sramote. a što kažeš za pavla, a otkad je to sramota brata voleti? i ja ću, kud pavle kaže. i ja bih za njega dušu dala da me majka nije tobom usrećila. tebe imam, cigo, za dragoga, a pavla hoćemo za brata. pa šta? kao umilno sikćući crni labud, ana se podiže i raširivši crnu krinolinu, ustade. pogleda muža onim svojim crnim očima, pod sraslim obrvicama, a đurđe htede nešto da kaže, ali samo odmahnu rukom. zatim se diže, da ode sa doksata. njegova žena, pogledavši za mužem, dodade još. ta pravi ste turci, ne date ni da ga ispratimo sestrinskim poljupcima. đurđe, koji beše zastao, opet samo mahnu rukom, odlazeći. petar ih pogleda, za trenut otvorenim očima, zatim opet zavali glavu i nastavi da se smeška, zatvorenih očiju. silazeći sa čardaka, na utrinu, đurđe, međutim, uzviknu, iznenada. ene ga. ene našeg sretioca. voze ga. gle, pa ni to im nije dosta. dadoše mu i dva pratioca, boktera, husara. u daljini, zaista, bila su se ukazala kola, koja su se približavala. izgledala su mala. igra konjskih nogu, i točkova, bila je brza i sitna, kao igračka, ali su se bližila. dok su sluge isakoviča počele da pripremaju prtljag, koji je bio donet za pavla, petar je, zagledan u daljinu, dovikivao brata. ej, debeli. sad znamo što idosmo na turčina, franceza i prajsa. sad znamo što smo puni rana. voze ga u arište kao aramiju i rebelijaša, jer traži naša prava. za nas nema suda. nego arište i dva husara. ubiće ga, pazi šta ti rekoh, u arištu oseka. đurđe je bio stao na utrini, kao ukopan, raskrečenim nogama, upirući pogled u daljinu. zatim se poče pipati oko pištolja i opsova. petre. je li? kako ono beše po zakonu njihovu? zar naši hrtkovci nisu mitrovačko vlastelinstvo? zar sme garsuli da ga tera husarima, bez suda? je l za nas nema zakona? ček, da to zapitam profoza. njegova žena, na to, strča sa čardaka i poče da ga hvata pod ruku, preklinjući. đurđe. dece ti. ti da mi ćutiš. znaš da si srditko. ako digneš ruku na profoza, ni pavlu neće biti života. pusti ti nas žene, da pitamo pavla, a vi sedite, pa gledajte iz prikrajka. taj debeli, snažni, oficir nije, inače, bio nimalo surov prema ženama, a najmanje prema svojoj ženi. međutim, sad je odgurnu, kao da je neka prepreka i podviknu joj, nabusito. skloni se, kad ti kažem. da te ne okara đura, pa ćeš da kažeš. gle. a otrgnuvši se, dodade. nije mene ni moj pokojni hvatao za ruku. ana se prepade i pokri lice rukama. petar je, međutim, mirno, metnuo svoj klobuk na glavu, ustao i pošao sa čardaka, dovikujući bratu. vidi prvo i pitaj pavla. ček. ček. ako ti je do toga, a ti se posle hvataj sa njima, pojaske. nije ovo mesto, debeli, za zasedu. a ako ti je bilo do toga, što si žene dovodio? đurđe je, međutim, pregledao svoje pištolje i sašaptavao se sa svojim slugama, zatim je, od nestrpljenja, kao medved, počeo da lunja. to nije bio čovek, hvalisavac, koji traži razlog za tuču. on nikada nije trošio reči, pre napada. kad bi pobesneo na neku nepravdu, počeo bi samo da odmahuje rukom, zatim da mrmlja, da škrguće zubima, da rokće, a kad bi nasrnuo, kao vepar, pognute glave, zgrabio bi protivnika rukama. posle toga, iz njegovih ruku, protivnika niko živi više nije mogao da otme, dok ga đurđe ne odbaci, unakaženog. kola kirasirskog puka, velika, teška, crna, približila su se, međutim, a dva husara su valjda da izvide objahala isakoviče, u karijeri. petar je bio stao uz brata, da ga zadržava. kirasir, koji je pratio pavla, mislio je, izdaleka, da je to neko društvo putnika, kojima se skrhala levča, a kad je video žene, da je to možda neko putovanje glumica. pavle ga je onda obavestio da je to njegova familija. kad su kola stala, kirasir poče, galantno, skidajući trikorn, da pozdravlja žene, ali kad vide đurđa, kako ga gleda, i kad ču kako opsova, on se spusti iz kola, na suprotnu stranu, i ode u stražaru da svrši svoj posao oko papira. poznao je bio višeg oficira, iz togda nekad podunavskog polka koji su bili čuveni kao ubojice, pregorkije. nije mu bilo, tu, do dvoboja. pavle ga, za to vreme, uveravaše da će sa familijom da se vidi samo za trenut, dva, pa da će posle nastaviti put. pavle je bio ustao u kolima i pokuša da siđe iz kola, nesigurnim korakom čoveka sa vezanim rukama. njegova dva bratučeda tek tada primetiše da pavle nosi lokot oko ruku. oni priskočiše, obojica, da mu pomognu da siđe. đurđe vide da je pavle skrušen, pomisli da je, valjda, mučen u zatvoru, možda i okilavio, pa ga uze, kao što se dete uzima, oko kolena. tepao mu je, kao detetu, iako je pavle bio od njega stariji, osam godina. bato, bato, šta to s tobom rade? nasloni se na mene. vala ni ja više neću ostat kod garsule. mislio sam da ćutim i trpim, al ovako se više ne može. možeš li da prohodaš? ta teže mi je ovo gledati, nego da je mene. vala, teraću ga, pavle, do njenoga cesarskoga veličestva u beču, da ga sude. to li su naše nagrade? ta ništa u ovom carstvu pravda nije. sve samo licemerstvo. petar je poljubio pavla i uzeo ga, kao što je pomagao ranjenike. nozdre su mu drhtale od ljutine. eto ti, moj apostole. eto ti nagrada za rane. dobro kaže trifun, da ćemo mi, isakoviči, za nagradu, za revnosnu službu, dobiti da vučemo lađe. eto ti, dugonjo, tvoje u tvoju rosiju preselenije. na tvome se preseleniju svršilo, u arište. aha. aha. pavle im onda, kad stade na zemlju, reče da mu ništa nije, da je malo izgladneo, i neispavan, i to je sve. neka ne žaloste žene. petar ga je, međutim, i dalje vodio, pod ruku, kao ranjenika, šapćući. ne boj se, apostole, skinuće ti garsuli te okove, makar ja posle peškire prodavao i, u gaćama, po manastirima prosio. ovo je uvredenije pravice zemaljske. podupirući pavla, petar, slučajno, napipa lokot na njegovim, vezanim, rukama i opsova, zamuckujući od ljutine. vezao te, oca mu. kao aramije. ovaj lokot da kupiš, dugonjo, kad u osek stignete. plati što god traži. platiću. hoću da ga nosim u sirmijske husare i pokazujem, da pamtimo serbelonijeve kirasire. đurđe je, međutim, bio potrčao da donese tronožac, koji su mu sluge dodale, da pavle sedne. žene su bile stale kao skamenjene, kad videše, kako čoveka lepog, snažnog, vode, kao da su mu noge i ruke polomljene. mislile su da je mučen u zatvoru. prva mu priđe, sa suzama u očima, đurđeva žena, ana, koja mu se obisnu o vrat i poljubi ga, kao što sestre ljube. ona ga je mazila i tepala mu, kao da je dete, kao što mu je tepao i đurđe. pavle moj, jadni pavle. serdce me boli videti te takvoga. uh. boli li te, rano? boli li te? žena petrova, međutim, stajala je pred čovekom koga privedoše, širom otvorenih očiju, bleda, a videlo se na njoj da će da padne. ona je u desnoj ruci bila ponela neku korpu sa voćem i sad nije znala šta će. vrisnuvši, najzad, pritrča i ona i poljubi ga, ali ne kako sestre ljube. gledala ga je kao da je luda i ponavljala. nemamo sriće. nemamo sriće. obe su žene volele pavla, kao što žene brata vole, ali u glasu i očima te mlade žene bilo je nečega što njen muž nije mogao, ni da oprosti, ni da razume. u ane, sestrinska naklonost, prema tom nesrećnom čoveku, bila je vidna, mirna, jasna. u naklonosti varvare, međutim, bilo je nečega plahovitog, strasnog, ludog. činilo se da ni sam pavle to ne primećuje i ne razume. on je tešio tu ženu, kao što bi valjda bio tešio svoje sestre, da ih je imao. ne boj se, šokice. ne boj se. ništa mi ne mogu. ništa mi neće. petar je bio nazvao ženu šokice, kao što je sve u porodici kačio na nadimke i svi su tu ženu, druge vere, tako zvali. samo, u tome nije bilo, nimalo, prezira, a još manje verske mržnje. pavlova žena prešla je u veru muževljevu, a petar nije ni tražio to od žene. među oficirima, u podunavlju, bilo je mnogo mešanih brakova, obe vere. dok je u građanskim staležima besnela verska mržnja i niko nije ni sanjao da uzme unijatku, đurđe je imao običaj da kaže. kako ocu, tako i šokcu. a kad bi se naljutio na drugove papiste, doviknuo bi. vi imate papu, a mi ličke. svakom svoje. međutim, kad je ana otrže od pavla, varvara se zanese i poče, grčevito, da plače. petar je začuđeno posmatrao svoju ženu, ali ništa ne reče. isakoviči su, posle, pričali da je, za sve to vreme, pavle bio onaj koji je među njima bio najmirniji, najrazboritiji, najbezbrižniji. on je sedeo na tronošcu i mirno pio iz čuture, koju mu đurđe prinese. veli, treba da se smire. da se ništa ne boje. on može da izdrži dugo na konju, pa će izdržati i čamce, kola, i zatvore. nije bio mučen u arištu. oni, isakoviči, isuviše su dobro poznati, da bi se neko usudio da ga tuče. neće njega ni obesiti. ne može. ako se garsuli rešio da ih potamani, on će to raditi drukčije. neće celom svetu na vidik. raseliće ih u razne pukove. opljačkaće im kuće. a njega će otrovati, kao što su otrovali raškoviča. daće mu se u oseku, ili beču, kahva, da popije. kad to pomenu, smejući se, žena petrova opet vrisnu. pavle se okrete njenom mužu i reče. što si, petre, dovodio žene? vidiš da je anđeosko srce u tvoje šokice. što da me gleda ovakvog? đurđe ga je, međutim, nudio, neprekidno, da pije. pij, dugo je do skele. propašćeš. osvetiću se ja. pamtiće kirasiri kad su te vodili u arište. petar je, međutim, bio ozlojeđen na ženu, ali isuviše ponosit da to pokaže. naprotiv, on je uze za ruke i odvede da sedne malo dalje. što si luda, šokice? ta neće ga mušketati ovde, pred tobom. sedi ovde. utri suze. vi ste žene prave, zadušne, babe. ne valja u ovakve prilike da se plače. pavle im onda reče da će već kod prve skele da pobegne. kad pavle reče da misli da beži, nasta novo uzbuđenje, pa sad i ana poče na plače. bojala se da će ga ubiti pri pokušaju bekstva. pavle je samo pogleda, i opet se nasmeja. veli, bežaće do budima, a odatle će u beč, i teraće sve dok ne postigne, kod grofa bestuševa, nasred beča, soveršenuju rosijsku protekciju, za sebe. on od selidbe odustati neće. đurđe htede da nešto kaže, ali, posle, samo odmahnu rukom. pavle mu onda kaza da je već ranije poslao u beč svoje talire. da mu kažu, sad, otvoreno, i jednom zanavek, hoće li da se sele. ako hoće, on će od grofa bestuševa tražiti pašport, i za njih, sve. varvara onda uzviknu. pavle, svi ćemo sa tobom, pavle. ja ću ti biti kao sestra, mesto moje katinke. ne valja da ideš tako udov po svetu, kažem ti. zlo je. samoća nije dobra, pavle. ženi se. ne bi ti nas ostavio da nisi bez žene. valjda zaneta primerom varvare, i ana poče da pavla teši, pa su i njoj reči slatke padale sa usana, kao pilule iz apoteke. ana će da ti kaže, serdce. ti znaš da je ta tvoja rosija daleko, a da su u mene sitna deca. ali, ja sam, da se ide. ako imaš čvrstu nadeždu da se treba dohvatiti rosije, ja ću poći. i tako umirem svaki dan ovde, od straha, da mi đurđe nekog ne ubije. piši ti tamo, u beču, da svi mi idemo, i deca, i ja, i đurđe. ja sam za to da se ide. takva sam. kud put vodi sa mnom, pitaš? kud hoćeš. đurđe je sve više mahao rukom, kao uvek kad bi njegova žena počela pre njega. znao je da to, posle, ne može da se izmeni. bio je potresen kad vide pavla, skrušenog, umornog, i da su mu vezane ruke, ali se trgao, kad oseti da svi srljaju i dalje. hvatao bih se ja pojaske, sa sto garčule, ali u ovom carstvu licemera sve se baca na papire. molbe, potvrde, akta uhvate te. kako ću da ostavim sirotog trifuna? šta će on ovde, bez mene? greh je prevariti čoveka sa šestoro dece. teška je, dugonjo, materina kletva. da pođemo, pa da mi neko, trifunovo, na putu umre? kud ću ja od kumre? nego da ti kažem ja. ne slušaj žene. ćuti ti o rosiji, pa ako doguraš jednog dana do tog tvog bezduševa, a ti, i nama, pošalji malo abera. pa da krene sva familija. znam i ja gde se slavonci u beču sastajedu. i ja znam gde je engel birta. petar nije skidao oka sa đurđa i žena, a zatim ostavi ženu i primače se pavlu. slušaj mene, dugonjo, nemoj ni žene, ni đurđa. aha. neimanje, što no kažu, nemir je od svijeta. ti si, pavle, utanjio, al ako te nemaština vuče u rosiju, mahni se toga. sve što je u mene, i moje varvare, kao da ti je ostalo od oca. pusti ti da ti sude u oseku i sačekaj riječ sudnika. ja ću moliti moga starca, stritceskoga, da tera sve to do visokografskaje ekselencije grafa gajsruka. čuće se i naša. pavle ga međutim tužno pogleda i reče mu nekim glasom kojim nije govorio dotle, oštrim, grubim, ledenim. ama nije riječ, dete, o talirima. nego o sramoti koju ovde trpimo. odoše ševiči, vuiči, preradoviči, prodanoviči, jankoviči, čorbe, periči, ode tekelija. pa šta sad? zar samo mi da ostanemo, isakoviči? sa vladikom vasilijem kreće cela črna gora. u trijestu čeka da pođe sirotinja što je došla preko mora, sa albanskih strana. mitrovica je puna sirotinje što je iz srema pošla. pa zar ja da se osramotim i molim venecijana i avstrijskog škopca? je li ti je, petre, vrana mozak popila? njegov bratučed, dok je pavle govorio, preblede, i bio je bled kao krpa. osmejkivao se ljuto. ako krećeš u rosiju, dugonjo, imena našeg radi i obraza, šta pričaš onda o talirima? ako je tako, ja ću s tobom, gde god čujem za tebeka. ja sam primio k serdcu sve što smo pisali sa ševičem i niko me neće odvratiti od toga, ni garčula, ni trifun, pa ni žena. neću poreknuti što pisah, znaj, dok je u mene konja i pištolja. e da me iskorijene iz najdubljeg korena. aha. pavle ustade da zagrli bratučeda i načini se velika graja. đurđe ih je obilazio kao medved i odmahivao rukom. ana, viseći na ruci pavlu, veselo se sad smejala. čim od tebe stigne poruk, pavle, eto nas do beča, da tražimo naša prava. varvara, sad zadovoljna, na ruci svoga muža, vukla je za rukav pavla. biježaćeš, kažeš, a od tog mi se serdce cipa. bojim se, ubit će te. nevišt si, pavle, u životu, jer si udov. tako ti katinke, sriće tebi triba. propašćeš samohran, udov, nemiran u svitu. ne valja samoća. žene ti triba, nije udovički život srića. međutim, kirasir je bio svršio u stražari svoj posao i izišao je u svoja kola i čekao da se svrši familijarna scena. on je, s vremena na vreme, dovikivao nešto svojim husarima, što je izazvalo mnogo smeha. zagledao je poklone za pavla na dnu kola i počeo da nakusa vina. kažite kapetanu da se mahne žena. dovikivao je slugama. pavle se onda poče praštati i reče, brzo, petru i petrovoj ženi. ne bojte se. ja odoh. nemojte da me oplakujete, kao da mi debeli đurđe sprema grobnicu u hrtkovcima. daleko je do oseka. stići ću ja još do beča, i do bestuševa. to je opet bio onaj visoki, oholi, pavle, sa namirisanim brcima, koga su znali godinama. perikmaher mu je bio to jutro udesio zlatnu kosu i ona je treperila u uvojcima. srebrna dugmad na njegovom slavonskom mundiru bila su svetla. držao je, na grudima, svoje vezane ruke, kao par golubova. kao da se pomirio sa njima. a gledao je svoje rođake, mirnim, plavim, svetlim očima, u kojima nikad nije bilo suza. ma šta čuli, ne sumnjajte da ja odoh čak do beča. odoh ja već kod prve skele. neće više garsuli dobiti me živa. vidiš li, šokice, ovu moju ravan? san za čoveka, a trku za konjika. kad noć večeras padne, tamna, prostreće se kao meki dušek, za kirasira, a za trkalište tih husara. dok se samo dohvatim konja, trkaću se sa njima sve do bačke. sve u krug, da izlude po barama. neće znati da kažu jesam li spreda, zdesna, sleva. dok se samo nebo ospe zvezda konjokradica. ja sam čovek senovit, šokice, ne boj se, ali što kažeš za ženidbu, ko će mene za ženika? nesreća se za mene privezala. to bi bila moja ženidbina. greh je na to namamiti drugoga. kao da ga je neka radost bila ispunila, pavle požuri i pope se u kola. đurđe ga je podupirao, bekeljeći se očima na kirasira. petar mu namignu, na pištolj kirasira. u pamet se, dugonjo. ajd, odlazi, bedo. jesi ludaija. što mi ženu rasplaka? kad veliki, teški, kirasirski, konji povukoše kola, i počeše da smrde, od naprezanja, kirasir ustade u kolima i pozdravi ženske mahanjem šešira. dovikujući im au revoir. zatim su kola prošla kraj jednog đerma, iza forposta, i videla su se, još neko vreme, putem, koji se tek gradio, a koji je bio još zarastao, u jarku, trskama. odmicala su, i igra konjskih nogu i kopita, i igra točkova, brza, uvek ista, bila je sve dalja. posle su se izgubila u oblaku prašine, između dva reda jablanova. tako su rođaci ispratili pavla isakoviča. bilo je to uoči nedelje svetih otaca prvog vaseljenskog sabora, na dan pahomija velikoga godine 1752, maja meseca. zamukla je pesma pod bagrenjem u mahali. oberkrigskomisar garsuli, koji je meseca maja godine 1752. bio došao u temišvar, povodom nereda oko naseljavanja razvojačene, serbske milicije, koja je htela da se seli u rosiju, otputovao je iz temišvara. bio je svršio istragu, među oficirima, pohapsio kolovođe, pa je bio uveren da je svoj posao svršio dobro. jego blagorodije, ritmajstora pavla isakoviča, bio je otpremio u osek, da ga predadu grofu gajsruku. a pavlove bratence poterao je u njihova, nova, mesta opredelenija. major jurat isakovič, i prve klase lajtnant petar isakovič, čekali su samo svoje papire, pa da odu. trifun isakovič imao je da se javi u pehotu, u brodu, svom novom polkovniku, barunu janusu, to jest, njegovom pomoćniku, potpukovniku, barunu ritbergu. isakoviči su imali da se raziđu i nestanu. punctum. garsuli je o svemu tome poslao svoj izveštaj ratnom veću, u beč. on je po tom izveštaju šetao svojim lepim, kaligrafskim, rukopisom kao paun. na kraju je stavio potpis, sa mnogo kovrdža, kao što je to, tada, bilo uobičajeno, u austrijskoj vojsci, po španskom ceremonijalu. sudbina isakoviča mislio je garsuli time je, zapečaćena. laka, crna, putnička kola garsulijeva izišla su, posle svega toga, kroz kapiju princa evgenija savojskoga, pa su, zatim, nestala, sa sitnom igrom konjskih nogu, i pratećim kirasirima, čije je oružje svetlucalo, u oblaku prašine, koju je garsuli dizao kud god bi stizao. garsuli je iz temišvara otputovao na pojutarje tijelova. feldmaršallajtnant franc karl leopold barun fon engelshofen poručio mu je bio da pričeka malo u temišvaru. da vidi posledice svoje mudrosti među serbima. uskoro. starac je tvrdio da su serbi čudan narod i da ih garsuli ne zna. serbi su lakomi na počasti, vole medaliju, a za tuđina bi dušu dali. međutim, ako primete da ih lažu i varaju, da im data reč nije održana, to pamte. u stoleća. sa turcima se tvrdio je engelshofen nose, oko nekog kosova engelshofen je pisao. cassova već nekih trista šeset godina. serbi ne zaboravljaju. to je jako neposlušna i divlja vrsta naroda. ein ausserst unbotmassiges und wilds element. grk je, međutim, otputovao, bez obzira na to engelshofenovo pismo. nije prošlo, posle toga, ni tri dana, a po temišvaru se rašču da je pavle pobegao iz dereglije na begeju, već na prvom prenoćištu. a da je oficir, koji ga je u osek terao, uhapšen, doteran u temišvar, i da će mu se suditi, za feloniju. ponovo su saslušavani i štrapacirani, i trifun, i jurat, i petar isakovič, ali su pušteni. nisu bili krivi za bekstvo. naređeno im je samo da, što pre, iz temišvara, idu. bili su dosadili i serbskoj majci, engelshofenu. među bratencima, posle toga, prvi je stradao petar. njegov tast, glavati senator stritceski, iz novog sada, bio je dotrčao u temišvar, da spasava zeta i ćerku, još pre nego što je pavle pobegao, pa je sa ćerkom, i zetom, imao, toržestvenu, svađu. izbezumio se kad ču da oni, od selidbe u rosiju, ni sad, neće da odustanu. u jednom trenutku staračkog besnila, stritceski je bio sa sedim brcima, koji su se tresli čak i nasrnuo na petra. vikao je da je petar ciganin. da mu ćer nije dao za to, da se skita po svetu, nego da bude uteha, u starosti, ocu. hoće da je vidi na svom samrtnom času, kraj sebe. morali su da mu meću pijavice za vrat. proklinjao je dan, kad je isakoviče upoznao. dabogda, petar nikad sreće više ne imao. petar se jadan branio, a škripao je zubima, pa je najzad i on vikao da senator, ako ćerka hoće, može da vodi ćerku. pa je zalupio vrata, tako da su se prozori tresli na traktiru. anin otac, krivonogi, nasmejani, senator jakov bogdanovič, isto je tako bio dojurio, iz novog sada, da vidi zeta i ćerku, ali on nije proklinjao. međutim, i on je grmeo i pretio. neće ni da čuje da mu se ćerka seli u rosiju. spočetka, dok je to bilo dozvoljeno, još i kojekako, ali, sad, kad je zabranjeno, ni da čuje. ne da ćerku. a traži da đurđe vrati miraz koji je dobio. đurđe se siromah kolebao. priznavao je tastu da se ni njemu ne ide u rosiju, ali, eto, zarekao se bratučedu, a potpisao spisak ševiču, pa mu je teško. izvukao bi se on, da može, ali kako? ana je crvenela od stida, i zaplaka, kad to ču. senator, sa svoje strane, priznade da bi on možda i pristao da oni idu, ali ne da mati anina, gospoža agripina bogdanovič, koja im traži decu. da decu vrate u babinu kuću. ako baš mora biti, daće im decu, kad pođu u rosiju, ali dotle, neka budu malo radost, babi, i dedi. čestnjejšeg jurata isakoviča je to, jako, dirnulo. on je sa tastom, posle toga, dugo pijuckao, a kad se rastadoše, imali su, obojica, suze u oku. jurat i petar isakovič, sa ženama, počeše zatim da se spremaju, da idu iz temišvara, a sedeli su, uveče, u traktiru, kao pokisle tice. kao kad se čeka vest da je neko u porodici umro. najgore je, međutim, bilo četvrtom isakoviču, u temišvaru, trifunu. on je među njima bio ne samo najstariji, nego i najsiromašniji, a imao je sitnu dečicu, šestoro. nije smeo ni pomisliti da se, kao braća, naseli, u traktiru, nego se bio naselio, kod svojih, razvojačenih, seratlija, u obližnjem selu mahali. što je bilo najgore, ni njegova žena nije odobravala selidbu u rosiju, nego je pretila da će se vratiti ocu, kapamadžiji grozdinu, u rumu. već danima, trifun, sa ženom, nije ni govorio. a što se tiče seratlija trifunovih, za njih je garsuli bio izmislio befel, da imaju da vuku pesak sa begeja i šljunak iz tamiša, za radove na drumu i da imaju da plaćaju za ribolov u begeju. a onima, koji se sele, i traže otpust u rosiju, da se kuće reguliraju. da se kućerci ruše, ako ne izlaze na liniju. trifunovi, otpušteni, vojnici počeše, kad se to razglasilo, da dolaze, svako jutro, pred trifunovu kuću, i da viču. vikali su da neće da vuku pesak iz begeja, ni šljunak iz tamiša, a što se tiče tog ribolova, da ih od takvog ribolova bog mili sohrani. neće da plaćaju. komanda iz temišvara odgovarala je na to da svi oni, koji se sele, nema šta više da traže u temišvaru, nego nek se vrate u srem i slavoniju, pa neka tamo čekaju, pod šatorom, dok im njihova rosija ne pošalje carske saone. trifun je tako, poslednjih dana maja meseca, imao da gleda čudo i pokor. bio je nemoćan, da im pomogne, a proklinjao je svoju sudbinu, da mora da ih gleda, kako ih na begej teraju husari. indžiliri, geometri, dolazili su, međutim, i dalje, svako jutro, u mahalu, na drum koji se gradio, prema planu grofa merci. oni su razmeštali svoje barjake, sekstante, trijangle, durbine, po mahali, a po neki kućerak rušili. a dolazio je i einnehmer, da ribolov naplati. taj čovek je bio iako je bila vrućina svaki dan, u dugom, plavom kaputu, kakav se u to doba nosio na rajni i u lotaringiji, i padao je u oči izdaleka. nije bio rđav čovek, čak se mahalčanima i smejao dobroćudno, ali je ponavljao samo jednu jedinu reč, srpski. plati. mahalčani su na to psovali boga i lelekali. a on im se podsmevao i ponavljao, kao u šali, njihovo. o bože, bože. husari, sa pištoljima, pratili su ga po mahali. trifun je sve to posmatrao iz svoje kuće, koja je bila slupana, na brzu ruku, od naboja, pri ulazu u mahalu, na zgarištu jedne, turske, karaule, od koje behu preostali samo, turski, dimnjaci. ta kuća je bila na oniskoj humci, a okrečena belo, tako da se videla sa daleka. u nju su bili uzidani i plavi, kalaisani, turski, pendžeri. smrdela je, od blata, leti, a curila, od vlage, zimi, ali su mahalčani pričali, da je puna dragocenog nameštaja, a da se trifunova žena u njoj, od nakita, sva, cakli. mahalčani su tu kuću zvali. trifunovi dvori. iza te kuće bila je preostala jedna, kamenita, čatrnja, u kojoj više nije bilo vode, a koja je bila zazidana sad i služila trifunu za teferidž u bašti. u kojoj su, iako je bila razrivena, majske ruže, opet, bile procvale. sa te čatrnje, u ladoležu, trifun je video mahalu, pod bagrenjem, a video je i temišvar, u daljini, iznad zelenih egzercirišta, sa njegovim baruštinama, tornjevima, utvrđenjima, prozorima, koji su se na suncu sjali i svetlucali. iznad tih, baroknih, zgrada, u daljini, nebo je bilo plavo, nisko, toplo, olovno. egzercirišta su bila prazna, požutela, spržena, a trska u vodi, oko barutana, bila je sagorela. zbog tih barutana, iako su bile zazidane u zemlju, opkoljene jarkovima, temišvar je živeo u strahu. prema selu, trifun je video, na utrini, sapete konje, koji skaču kao neki ogromni skakavci, a pod đermom, žene, kako se ljuljaju ispod obramica, noseći kotlove pune vode. trifun je imao oko za žene iz svog naroda i bio je čuven po tome u mladosti. svi su ti isakoviči, u mladosti, bili po tome čuveni. samo je pavle imao, pre svoje ženidbe, tu bečliku, iz teatra. trifun se držao svojih sunarodnica, u okolini. a naročito ih je birao, tako, pod obramicom, na vodi. taj četvrti isakovič u temišvaru, trifun, bio je rođen godine 1700, a učestvovao je u ratovima austrije, u čiju je vojsku bio primljen još u srbiji, od svoje sedamnaeste godine. bio je to čovek koji je sad bio retko veseo. nadežda njegova u neki bolji život pokazala se prazna, kad je prešao u srem, i naselio svoje rođake u hrtkovce, sa popom todorom. sad je to već bio miran, ćutljiv, čovek, zašao u pedesetu, i drugu, pa je svaku nesreću snosio nekom čudnovatom, bezbrižnom, melanholijom. kojom čovek u tim godinama, u takvim vremenima, posmatra ljudski život. teškoće je imao samo sa jednom manjinom, među svojim razvojačenim seratlijama, u mahali, koja nije htela ni da čuje da se seli u rosiju, koja je nameravala da se odupre, i oružjem, temišvaru, a selidbu isakoviča smatrala za neku, oficirsku, izmišljotinu. ti ljudi su tražili od trifuna da ih briše sa spiska onih, koji žele da se odsele, pre nego što ode iz mahale, u brod, u pehotu. govorili su da će oni da se vrate, ako tako mora biti, otkuda su i došli, u serviju, to jest u tursku, a da neće pod spahije, u paoriju. a ako ih temišvarci poteraju, oni će, kažu, naći praha i olova, pa kom opanci, kom obojci. nemaju šta da gube sem života, koji im je i tako dosadio. trifun je bio iskusan oficir, koji je išao, u ratu, i na franceza, i na prajsa, godine 1744, pa je znao da su to ludorije, i da je to nesreća. u njihovim pobunama, dok su bili u potisju, bilo je već nekoliko mrtvih, i nekoliko kuća bilo je srušeno. trifun se, siromah, nadao da će se izbeći još veće zlo, kad se sa njima preseli u dištrikt militarni, u potisju, ali su oni, eto, počeli da bivaju, opet, onakvi, kakvi su bili u sremu. pred njegovom se kućom, poslednjih dana, često, orilo. mi pod spahiluk ostat nećemo. a tu grupu nezadovoljnika vodio je neki rođak isakoviča, meandžič. otkad je to bilo počelo, trifun je, sve češće, urgirao da im se dozvoli odselenije u rosiju, ali temišvar nikako nije svršavao tu stvar, a sad ga je čak i premestio. uzalud je trifun molio, da im se dozvoli da odu, kad ih i tako više, u austriji, ne trebaju. posle posete garsulija, u temišvaru, postade mu jasno da im ni to ne daju. životareći tako, već dve godine, u nadeždi odselenija, u mukama pobuna, na paradama, trebujući novu uniformu, trifun se bio pretvorio u čoveka prosedelog, ogorčenog, koji je često, kao i njegova braća, škripao zubima. a kad bi na svoj život mislio, sećao se samo nekoliko dana, i po neke nedelje, kad je sretan bio. nesreća, koja ih je tog proleća bila stigla u temišvaru, nesreća pavlova, pa zatvor, saslušanja, sve to, a naročito svađa sa gospožom kumrijom koja se bila sva izmenila, otkad je on spremao tu svoju selidbu u rosiju bili su dotukli trifuna. on je bio pristao da se ona vrati ocu, a da li će sa njim u rosiju, stoji joj od volje, kao kapa jusufu. volj ti piti, volj ti kapu kupiti. trifun je tako, to jutro, bio izgubio osećaj za ono što su sirmijski husari zvali. orijentacija. hodao je po kući, i oko kuće, razmišljajući, šta da radi, kao u nekom bunilu. sedeo je na svojoj čatrnji, snužden, ne znajući kuda će. život mu je bio postao mrzak. eto tu se ova priča nastavlja. trifunova deca bila su razbuđena rano, umivena ali nisu plakala. naprotiv, trifun ih je gledao, kako veselo vire, iz slame, iz kola, kao neko jato pačića i guščića. bilo im je rečeno da će putovati po vodi, po begeju, a to je za tu decu bilo nešto novo, kao za drugu decu vožnja po moru, pa su bila sretna i radoznala, a nisu ni sanjala, da im mati oca, možda zauvek, ostavlja. jedino je plakalo najmlađe, koje je bilo još na sisi, a koje je sad, u kolima, bila uzela dadilja trifunove dece, stamenka, žena cvetka vucaniča, crkvenjaka trifunovog popa, todora. ta krupna, prsata, seljanka, velikih, tamnih očiju, čuvena sa pevanja, volela je i svoju decu, a volela i trifunovu, kao neka opšta majka. ona je bila neumorna, pri uspavljivanju najmlađeg deteta trifunovog, a imala je svoj način uspavljivanja. sedela bi, satima, poduprvši leđa, sa detetom spuštenim na svoje cevanice i ljuljala dete, nogama. pevušila mu je, dok ga ne uspava. siromah trifun bio je to jutro izišao u kapiju, da izljubi svoju decu, pa ih je mazio i uveravao da će i on poći, za njima, u drugim kolima. deca su ga grlila u smehu i nisu ni sanjala da ih vara. a kad kola sa njima odoše, trifun se bio vratio na čatrnju da ženu sačeka. ona je polazila na begej drugim kolima. na toj čatrnji, kao na nekom čardaku, u ladoležu, otkuda se sva mahala videla, bilo je inače postavljeno nekoliko mindera, i stolova, sa džezvama i šoljama, i trifunovim čibucima. međutim, to jutro kad se ova priča nastavila na toj čatrnji bio je ostavljen samo jedan stočić, crn, od ebanosa, sa belim ukrasom, od sedefa, i dva tronošca. kuća se već selila. trifun je tu čekao ženu, to jutro, poguren, srozan, kao lešina. zagledan u mahalu, koja je bila na stotinak, dva, koraka, on je video, jasno, i onog einnehmera, u plavom kaputu, i husare, kako rasteruju svet, oko einnehmera i indžilira. iz kućeraka su, za husarima, istrčavala deca, gola, goluždrava, bosa, ali i bezbrojna, kao što čele izleću, iz čelinjaka. a što se tiče ušoravanja mahale, kućerci u njoj bili su, još uvek, raštrkani, ispod bagrenja, ili na gomili. ili kao u zasedi, ili kao pečurke u šumama. trifun, siromah, pomisli, da će to tako ostati i kad on ode, i kad ni isakoviča više ne bude bilo. dug red kola, njegovih bivših seratlija, polazio je iz mahale, na begej, i trifun je znao da će ga, večeras, videti, izdaleka, kako se lagano vraća, pun peska, i šljunka, i puzi, kao neka džinovska gusenica, večernja. da konje moraju da prežu, za vuču peska i kamenja, dovodilo je sirote mahalčane do ludila. samo su ljudi sa sitnom decom pristali da pognu glavu i izvrše befel iz temišvara. a siromah trifun nije imao prava više da se u to meša, i da je hteo. đurđe mu je govorio. nemaš prava, matori. nemaš prava, de iure. trifun je već pripadao onom polku u brodu, u pehoti barunu janusu iako je i on protestovao, protiv nepravde, i dalje, u temišvaru. sve do svoga odlaska. vikao je, da se njegovim veteranima, koji su ratovali za mariju tereziju, čini velika nepravda. iako ne primaju status provincijalni, iako su tražili status militarni, oni su pravovaljano otpušteni iz vojske, i veterani su, sa svojim pravom, dok se ne odsele u rosiju. protivno je to pisao je trifun u svom raportu komandi i slovu i duhu, uostalom, datih privilegija, serbskom nacionu. a te privilegije su oglašene dobošem, i po selima, pa ih i njegova huda siromaš zna. oglašene su po celom potisju i po crkvama, pa se smatraju kao svetinja. mahala ima da izdržava oko tridesetak invalida, da ih hrani, pa je greh tražiti, sad, neke, zaostale, poreze, na neki ribolov, u nekim barama. mahali je trifun poručivao da ne gubi nadeždu. ta selidba u rosiju nisu oficirska posla, nego spas za sve njih, iz bede, iz jada, iz nasilja, iz poniženja i muka. neka ne psuju majku isakovičima. nije to izmišljotina isakoviča, nego, kako im je đurđe rekao. referendum. izglasan, pravovaljano, duž celog pomorišja, i potisja. trifun im je govorio da treba izdržati još samo malo. austrija je matora škorpija, i to su njeni, poslednji, trzaji prema njima. rosija ima spisak i njihovog đenerala ševiča. temišvar im ne može zabraniti odselenije. njegov bratučed pavle već je na putu. samo ne treba to da, često, pominju, nego treba da ćute i čekaju. većina mahalčana bila je na strani trifuna, a razumela je dobro kud je garsuli ciljao, kad ih je odredio da vuku pesak sa begeja i da im se ruši kuća, ako nije na liniji, na koncu indžilira. trifunovi konjanici, i oni najsiromašniji, bili su videli, u ratovima, nešto tuđeg sveta. znali su oni da u svetu ne vlada svetac isakoviča, sveti mrata, nego laž, prevara, zlo, sablazan, i sramota. nisu ti priprosti veterani bili glupi, pa da ne vide kud temišvar tera. razumeli su oni dobro, šta sve to oduzimanje oružja, pretres kućeraka, traženje baruta i olova, znači. hoće temišvar da im oduzme oružje, da ih kinji kulukom, da ih dacijama slomi, da bi ih odvratio od odlaska, od selidbe. da ih pretvori u bespravne paore, ili kako su izgovarali u pavore. neuki, nepismeni, ali bistri, osvetoljubivi, mahalčani su se noću, na roglju, sašaptavali i prenosili vesti od usta do usta, kao što se prenosi žeravica od kuće do kuće. znali su oni šta hoće temišvarska gospoda. feldmaršallajtnant barun fon engelshofen, koji je bio serbska majka, zvao je to. umekšati. murbe machen. a garsuli, skaradno. pod jajca greifen. trifun je, tih dana, bio postao, u licu, kao deset godina stariji. on je bio stasit, visok, skoro koliko i pavle, ali nije bio ni lep u licu, ni otmenog držanja. bio je sad sasušen, čvorav, a kad je sedeo, sedeo je kao neki panj, zarastao u zemlju, ostatak nekog starog hrasta. samo što iz njega ne pevaju sove. trifunov lik, koštunjav, malo upalih obraza, visokog čela, jakih vilica, a nosat, brkat, koji je pre deset godina još, ćerci kapamadžije grozdina ličio, bože me prosti, na lik arhangela mihaila, bio je sad poružnjao. kao što to često biva, kod ostarelih konjanika, ličio je, po malo, na konjski. njegova kosa, pre, kao od starog zlata, kao i pavlova, bila je sad riđa i proseda, a čekinjasta. a takvi su mu bili i kusi brci, koji to je bilo očigledno davno nisu bili u rukama perikmahera. trifunove krupne, sive, oči, pre u boji svetlog srebra, imale su sad boju kao pepeo. a u njima se skupljala ona beskrajna voda, koja, na kraju krajeva, sav svet potapa. trifun je pušio skoro bez prestanka. na njemu više ništa nije bilo raskošno, ni osmeh, ni usta, ni zubi, pa ni stara slavonska, oficirska, dolama. a imao je kad je imao neki ofucani, stari, trikorn na glavi. nisu bile crvene više ni njegove utegnute, husarske, čakšire. a ni oderane čizme nisu više bile žute. ni jedna se žena, više, nije okretala, u temišvaru, za tim oficirom, pa ni služavke. on se bio pročuo, kao i njegov brat đurđe, u poslednjem ratu, zarobljavanjem neprijateljskih oficira, ali to je davno bilo zaboravljeno u okolini grofa gajsruka. a kad je, sa svojim ljudima, doveden u temišvar, hapšen, štrapaciran, njegovo ime u generalkomandi nije se više ni pominjalo. trifun je, kao i pavle, bio, strastan kockar, a u poslednje vreme gubio je mnogo, na faraonu. onako visok, poguren, poguren se vraćao i sa kartanja. ćerka kapamadžije grozdina, to, nije praštala. međutim, nije bilo samo siromaštvo, što je trifuna nateralo da se sa ženom i decom naseli u blato, pri ulazu u mahalu. naterala ga je na to i neka duhovna veza, koja je te isakoviče kraj sve razlike u staležu vezivala sa mahalčanima i tom sirotinjom, koja je sa njima u potisje bila prešla. to im je ostalo kao neki amanet od vuka isakoviča, to jest gospodina volkana, kraine serviskije oberkapetana. ta veza se nije prekidala. pa i ta želja odselenija ostala im je bila od vuka, i one godine, kada je u srem bio došao, posle turskog rata, prvi put, rosijski poslanik iz beča, voznjicki. voznjicki je počeo da posećuje manastire po sremu, pa je došao i do isakovičevog šišatovca. isakoviči su, od tada, živeli, tako reći, dva života. jedan za sebe, a jedan za taj svet svojih, isluženih, vojnika. oni su, sad, sa pola mahale bili u srodstvu, a sa drugom polovinom, kumovi. u mislima, ma gde se oni nalazili, isakoviči su provodili čas, dva, svaki dan, u mahali, ili u hrtkovcima. deca su se tamo, po kućama, zvala, i krstila, imenom isakoviča. zvala su se, ili vuk, ili trifun, ili pavle, ili petar, ili đurđe. čestnjejši jurat isakovič imao je običaj da kaže. sve sam đurađ, kao da sam ih ja pravio. uzalud su se isakoviči, katkad, trudili da te veze prekinu. taj svet, koji je sa njima izišao iz servije, išao je za njima, kao stado, za klepetušom. pratio ih je i dolazio im je u posetu, da im priča o svom životu i svojim jadima. dolazio im je u rumu, dolazio u varadin, pa je bio počeo da im dolazi i u temišvar. kad bi se neko u tom svetu ženio, ili razboleo, njegovi rođaci došli bi da to jave trifunu, ili pavlu isakoviču. a greh je bio težak ne otići u taj svet, na sahranu. ti isluženi, osiromašeni, vojnici, veterani, i invalidi, nisu od isakoviča ništa tražili. ništa im taj siromašni svet nije odnosio. tražili su samo da se, s vremena na vreme, sastanu, vide, bar jednom u godini. neki pavlov, daleki, rođak, čiča spasoje, dolazio je pavlu, iz rume, ne samo u varadin, nego i u temišvar, pešice. a bio je prešao sedamdesetu. posedeo bi kod pavla, dan, dva, izbrojao vrata i pendžere, na kući, i čudio se koliko ih ima, koliko, pa bi zatim, isto tako pešice, skromno, srdačno, otišao. čestnjejši jurat isakovič imao je, katkad, posetu vršnjaka iz rume i hrtkovaca, kad bi udario pomor u stoku. kad krave crkavaju, ili kad se telad kupuju. đurđe bi onda ljutito odmahivao rukom i vikao, kad bi oni otišli. šta ima da mi dolaze? nisam se ja otelio. trifun, koji je među isakovičima bio najsiromašniji, bio je tom svetu, zbog toga, i najbliži. on bi sedeo sa njima, danima, pijući, lagano, rakiju, i pušeći, u razgovoru. o svemu i svačemu. a oni bi zatim odlazili, zadovoljno. kao što im je komandovao u vojničkom poslu, trifun ih je savetovao i u porodičnom krugu. jedino biće koje, uopšte, nije trifuna slušalo, bila je gospoža kumrija. ona je, u svemu, imala mišljenje suprotno trifunu. očekujući da mu žena dođe na čatrnju, da popije kavu, trifun je eto sve to prevrtao u sećanju, nestrpljivo. došao je bio, eto, i taj trenutak, da se rastanu, na duže vreme, što im se pre nije dešavalo, sem u ratu. a trifun je slutio da nije sigurno da će se opet sastati. kad mu se poslednje dete rodilo, bio je osetio da ga gospoža kumrija gleda nekim pogledom u kom ima mržnje. ti redovni porođaji, u braku, bili su za trifuna nešto prirodno, i razumljivo. tu nije bilo potrebe za ulepšavanjem, za nekom glorifikacijom oca, ili matere. niti za neku suzu dirljivu. trifun je to maltene shvatao kao neku militarnu akciju. što se njega tiče, on je mislio da je za udatu ženu sasvim u redu da niže decu, kao što se đerdan u kući nizao. otkud kod gospože kumrije, u poslednje vreme, ta mržnja, zato što je svake godine u bremenitom stanju, nije znao. najzad, na čatrnji, sve je bilo spremno. popiće tu kavu, a kola već čekaju. on će nju da smesti u kola, kao i decu, i poljubiće je pred slugama, a ćerka kapamadžije grozdina otputovaće zatim u rumu. kuća se već selila. ostaće samo ergela koju prodaju. sutra, preksutra, poći će i on, da se ukrca na deregliju, na begeju. ni jedan isakovič neće više ostati u temišvaru. mahala je, eto, još dan, dva, tu, u bagrenju, sa njegovim veteranima, invalidima, rođacima, kumovima, i njegovim uspomenama. a zatim će biti u pričama porodičnim. sa svoje čatrnje, trifun je video, kod đerma, žene, koje idu po vodu i onog grofovskog einnehmera, u plavom kaputu. ševe su treperile u vazduhu, nad mahalom. dan je bio topao i bagrem je mirisao. sve se u mahali činilo mirno. trifun je sedeo, očekujući ženu, nestrpljivo, tog jutra, sa glavom u dimu, koji se kovitla i koluta. rana, koju je bio dobio na paradi, bolela ga je još, kao što udarac, pljoštimice, boli, tupo. kroz zavoj, na temenu, crvenela se još usirena krv. morao je da se brani od muva, kojih je, na toj čatrnji, kao i stršljenova, bilo, mnogo. razmišljao je tužno, i zato što nije otišao da isprati pavla. a ta žalost je povećavala bol koji je na temenu osećao. činilo mu se da ga hiljadu igala bode u oko. a da mu u temenu gromovi pucaju. gospoža kumrija slušala ga je, u noći, kako škrguće zubima, i, mada supružnici nisu govorili, ona mu je, ćutke, dodavala obloge sa sirćetom, u mraku. nije ni ona spavala. oboje su oni slutili da se njihov brak prekida, iako se sasvim prekinuti ne može. oni su bili uobičajili, već prvih dana u braku, da svaki dan provedu, tako, uz kavu, sat jedan, nasamo. taj čas je samo njima pripadao. ni deca nisu puštana roditeljima, kad sednu za kavu. trifun i gospoža kumrija hteli su, tako, da, bar jednom dnevno, pripadaju samo jedno drugome, svojoj ljubavi, svojim uspomenama, svojim nadama. na toj čatrnji, na koju se izlazilo iz odaje gde je trifun sa ženom spavao, oni su se, celu tu godinu, sastajali na kavu. otkad se beše ćerkom kapamadžije grozdina oženio, bolje reći otkad mu se prvo dete rodilo, trifuna je počeo da prati, kao i njegovog brata petra, neki udes, neka zla kob, iako su se, i on, i njegova žena, trudili, kao žmureći, da to ne vide. trifun je, poslednjih godina, bio zastao u napredovanju, padao je nekoliko puta, teško, sa konja, na egzercirištu, gubio na kartama, osiromašio. taj stasiti oficir, pre tako glasat, veseo, bio je sad postao neveseo, i zbog te čudne sudbine, koju je kao svoju osećao. kad bi mu kćer kapamadžije grozdina počela da prebacuje, što se zapustio, što je, i odeću, i obuću, i brke, i kiku, zapustio, trifun bi ćutao. sedeo je kao i sad, u dimu, kao u nekom mračnom oblaku. katkad bi se smeškao. što je gospožu kumru, ljutilo. sve do onog dana, kad su njegovi mahalčani hteli da izvrnu oberkrigskomisara garčulu, trifun, selidbu u rosiju, nije ženi pominjao. izbegavao je to, koliko je mogao. dok su ostali isakoviči, o tome, govorili, i brbljali, stalno, trifun o tome nije govorio. on je bio upisao i sebe, i ženu, i decu, šestoro, i svoje sluge i konjušare i sto sedamdeset tri seratlije, na spisak, za odselitsja u rosiju, ali o tome nije razgovarao, u društvu. kad je, jednom, o tome progovorio, rekao je samo toliko, da ne treba ređati nepravde, koje su pretrpeli u austrijskom carstvu, niti iznositi gravamina, koja imaju otkad ih teraju u hungariju. navoditi kao uzrok za odselenije, to. nego treba otići, kao da isakoviča, u austriji, nije nikad ni bilo. kome da se tuže? zašto? čemu? a kad mu žena reče da ona neće da se seli u rosiju, i kad poče da oplakuje decu, šestoro, trifun je bio samo sagao glavu. nije na njenu viku odgovarao. to, da mu je ona rodila šestoro, trifun je smatrao da je prirodno. to da će ona, svakako, idućih deset godina u braku imati još šestoro, a verovatno, i desetoro, i to se trifunu činilo prirodno. nije se osećao kriv nizašto. ali, i on je osećao da mu, sa tolikom, malom, decom, ma kud otišao, neće biti lako. pa bi se snuždio. trifun nije bio samoživ čovek, niti zao otac, daleko od toga. nije ni u snu pomislio da bi mogao da ostavi tu decu, i ide sam u rosiju. ne bi na to pristao, ni za živu glavu. ali se i njemu počelo da čini da ima neka, velika, tužna, razlika, u životu, između njega, koji ima toliku decu, i onih koji ih nemaju. trifun je tu misao, i od žene, brižno, krio, a decu je svoju često mazio. milovao ih je po kosici, tužno. naročito one najmanje, koji su, ujutru, dotrčavali u njegovu postelju, da mu greju leđa. on je svoju decu osećao kao delove svoga tela, kao svoje ruke, ili noge. a kad bi gubio na faraonu, kao da je od dečijih usta otkidao. pa bi se vraćao doma, pognute glave, stidno. kad se vratio iz rata, na franceza, pre sedam godina, trifun se još nadao da će daleko doterati u togda slavnom, podunavskom polku. bio je još druželjubiv, veseljak, a voleo je i da igra, iako nikakav igrač nije bio. voleo je i da peva, iako je glas pustio samo onda, kad bi se šakom zahvatio iza uveta. bio je omiljen u rascijanskom društvu. sve se to u poslednje vreme bilo promenilo. kao i đurđe, dobio je bio majorsku titulu, ali je ostao na kapetanskoj plati. a za budućnost, rečeno mu je, da ne treba da ima ikakvu nadeždu. vreme ratovima je prošlo. drukčiji ljudi trebaju austrijskom carstvu. trifun se beše oženio, pre deset godina, ćerkom kapamadžije grozdina, iz rume, preko provodadžiluka. to je u to vreme bila vrlo lepa, imućna, čuvena devojka za udadbu. a spremljena, kao da će za švapskog đenerala da je udaju. taj brak, koji je bio sa nategom počeo, pretvorio se brzo u mahnitu ljubav te stasite, lepe, devojke, prema čoveku starijem od nje dvadeset godina, ali snažnom kao bor. trifun u to doba nije bio ovakav kakav se beše načinio. bio je to kršan, drzak, konjanik, sa očima koje su se sjale kao mesečina, kroz koju prolazi crn oblak. na njemu su srebrne kićanke drhtale, kad bi ćerci kapamadžije prilazio. a ona je pričala, posle, svojim jetrvama, šapćući, da se i ona tresla u kolenima, kad bi joj prilazio. tako je to bilo. jedinica kapamadžije grozdina, udala se za tog oficira rado, a jedva je preživela vreme, dok joj je muž bio u ratu. gospoža kumrija bila je rođena godine 1720, a te godine, kad se ova priča nastavlja, bila je tek uzela svoju trideset i drugu. bila je deset godina u braku. za čudo, prvih, zanosnih, godina, toga braka, ona nije rodila ni jedno. ali, posle, iznenada, dečica počeše da se kotrljaju, po kući, kao da su pilule iz apoteke mitrovačkih fratara, kojih je i u rumi, na vašaru, bilo. gospoža kumrija plakala je, isprva, mnogo, zato što nema dece, a posle zato što ih ima šestoro, a slutila je da će ih imati još toliko, možda još desetoro. ona nije smatrala, kao trifun, da tako treba da bude i da je to prirodno. ako je to prirodno, počela bi da mrzi prirodu. ona je želela da ta deca dođu na svet, u nežnom, ljubavnom, zagrljaju, uz ljubavno gukanje trifunovo, uz pesmu. momci su imali običaj, u rumi, pa i hrtkovcima, da se po mesečini skupe, i vodaju putem, i pevaju. ti horovi, kroz mesečinu, i bagrenje, dovodili su gospožu kumru do suza. ona bi, ležeći na postelji, budna, slušala to, i šaputala. ala je to lepo. kapamadžija je imao običaj da kaže, da mu ćerka nije sedmu noć dočuvana. kad se udavala, bila je to visoka, stasita, devojka, sa teškom, tamnom, kosom, oko glave, koja joj je spadala za vrat. kurjuci su joj imali boju crnih zmija. imala je lice belo, kao u turkinje u haremu, a lepo, kao u bule. mali nos, koji je štrčao ružičasto, mala usta, u kojima se jezik, kad bi pevala, valjao. osmeh veseo. ali su se naročito njene oči pamtile, dugo. bile su boje ćilibara, jako okrugle, a oko crnih zenica imale su krugove kao da su krvavi. gospoža kumrija stajala je pravo, visokih kukova, isturenih, lepih, grudi, a koračala kao da trči. tanka u pasu, a široka u ramenu. njen rođeni otac, kad bi sa njom imao muke, jer je bila svojeglava, rekao bi. nije to žensko. arnaut je to. to lice, sa ružičastim usnama, nasmejano, nije budilo zavist u njenih jetrva, iako je bilo lepo. za njene oči govorile su da su strašne, zle, čudne, kao u buljine. međutim, te oči su postale vrisak kirasira, u temišvaru. kad je stari engelshofen prvi put video tu ženu, rekao je da ta isakovička ima oči, kakvih ima samo u žednih lavica. a pošto niko u toj familiji nije video lavicu, o tome se dugo govorilo. to se pamtilo. ćerka kapamadžije grozdina rado je, kao i ana, pevala, a rado je i igrala. đurđe je imao običaj da kaže da onog, kome peva, zatim, hoće da proguta. samo, eto, sad, posle deset godina braka, i šest porođaja, te oči više nisu gorele kao u pustinji, nego su bile isplakane i mutne, a kao u neke sove, ujutru. ispod crnih obrvica, koje su bile guste i ličile na crnu pijavicu, franceski, ofarbanu. otkad je ta selidba u rosiju postala predmet svakidašnjeg razgovora, u familiji isakoviča, brak trifunov počeo je da se kvari i ta lepa žena kvarila ga je, hotimično. ni za šta taj mator čovek nije govorila je ani dok su još govorile nego da pravi decu. nije više ni lep, ni zanosan, ni nežan. a ta misao, da treba sad otići nekud, daleko, u neku hladnu, zavejanu zemlju, činila se gospoži kumri sasvim luda. dok su te selidbe bile dozvoljene, dok su bile kao neka groznica, koja je obuzela bila sav dištrikt u pomorišju i potisju, i gospoža kumra bila je za taj odlazak, kojekako. otkad je to, međutim, bilo zabranjeno i opasno, ona je plakala i spominjala decu. i sama reč, rosija, činila joj se kao prokleta. možeš, doviknula je, pred svima, svom mužu. možeš, u tu, tvoju rosiju, ali sam. pa je čak počela i da se kikoće, kao luda. pri pomenu da bi on u rosiju mogao otići sam, samcit, trifun je samo saginjao glavu. čačkao je nešto u svom čibuku, koji mu se često gasio, pa bi se osmehnuo, i on, ludo. sam. prošaputa. sam. kao da je to moguće. ocu koji ima šestoro. a koji će imati, idućih deset godina, još toliko. zar ne bi, i kad bi otišao sam, video da ga, kao neka senka, prati ta povorka dece, od kojih je šesto još bilo na sisi. zar ne bi, i da krene sam u rosiju, imao da gleda, kad jede i pije, tamo, kako ga prekorno gledaju šest pari dečijih, tužnih, očiju. dece koju je ostavio. kćer kapamadžije grozdina izrazila je mišljenje da bi bilo bolje da oni podmite garsulija. manje bi potrošili na to, nego na selidbu u rosiju. ona je govorila da bi se lako moglo postići da se taj njihov pokušaj, da napuste austriju, preda zaboravu. nije li i garsuli rekao da spisak đenerala ševiča, u koji su se upisali, u beču nemaju? ona je, kaže, gotova da ode tom venecijanu. gotova je i da ide u beč, dvorskom savetniku, maleru. uverena je da njoj neće odbiti ni jednu molbu. kad bi to govorila, gospoža kumrija bi se isprsila, kao da će da zaigra polonezu. a valja priznati da je, i posle šest porođaja, imala vrlo dopadljivu formu. imala je lepotu stasitih žena, koja dugo traje. treba joj, kaže, samo nova haljina, pa će ona to lako svršiti u beču. isakoviči bi trebali, u beču, da traže svoje pravo, ali da ne idu dalje, u rosiju. ima da ponesu nešto dukata, za gospodu u beču. zlato otvara i ona vrata, koja ni lepe reči, ni suze, ne otvaraju. sirota gospoža kumrija, koja se osećala još vrlo mlada, smatrala je da je ta pomisao trifunova, i pavlova, da se ide u rosiju, pokvarila, tako reći, ceo njen život. taman se bila ponadala da će, odsad, i ona moći da se pojavi na balovima u varadinu i temišvaru, kao i njene jetrve, pa i u teatru kuda su morali, prema naređenju engelshofena, da idu a ta rosija sve je to pokvarila. na iznenađenje trifunovo, njegova se žena proču, među kirasirima, da dobro igra polonezu. đurđe je imao običaj da kaže. igra ta, čim obuče čizmu. još veće iznenađenje bilo je za familiju, kad je gospoža kumrija, posle petog porođaja, izjavila želju da se i ona javi u školi jahanja, kud i ostale žene oficirske idu. kći kapamadžije grozdina, koja, do svoje udadbe, nikad nije bila prišla konju, pokaza se sad, kao i đurđeva žena, odličan đak na egzercirištu. među ženama kirasira, ta žena iz podunavske milicije, već posle nekoliko nedelja, projaha, kao da za mater nije imala anđu pavlovičevu, nego neku amazonu. ostavila je za sobom i ženu đurđevu. a đurđe je tešio ženu. nisam joj, dušo, kolane pritezao, ali jača je od tebe u kolenu. engelshofen je imao običaj da kaže, kad bi se žene isakoviča pojavile u teatru. die schonen croatinnen. a kad prvi put vide trifunovu ženu samo je ćutao. posmatrao je tu lepu ženu, kao što je imao običaj da posmatra, u školi jahanja, neku bedeviju. kad je čuo da je tek prešla tridesetu, a već ima šestoro, samo je nešto promrmljao. trifunova žena, međutim, postade vrisak kirasira u temišvaru. ona nije volela svoje jetrve, ni anu, ni varvaru. ne zato što je varvara bila šokica, nego zato što varvara nije imala dece, i bila na svakoj igranci i stalno u društvu. nerotkinja, vesela, bezbrižna. sem toga, zavidela joj je i na tome što su je njena deca kumrijina deca volela više, valjda, nego svoju majku. kad bi se varvara pojavila u trifunovom domu, namirisana, sva bi deca trifunova visila o strininom vratu. plakala bi, kad bi varvara polazila. mati ih je posmatrala, začuđeno, i ogorčeno. trifunova žena nije volela ni ženu đurđevu, anu. ne zato što je ana bila čuvena u školi jahanja za oficire u temišvaru, nego zato što je slušala varvaru. sve što varvara kaže, bilo je za ženu đurđevu kao sveto pismo. kćer kapamadžije grozdina nije sebe smatrala ni malo gorom od tih senatorskih ćerki, pa joj je taj ženski savez udvoje, protiv nje jedne, bio dozlogrdio. u familiji, trifunova žena nije bila dobro ni sa petrom. iako su bili skoro istih godina, petar isakovič se toj lepoj ženi činio nekako isuviše mlad, detinjast, žutokljun, pa se često smejala tom mladom, uobraženom, osetljivom, čoveku. a petar isakovič, sav utegnut u srebrne širite, i nove čizme, koje su cvrčale, bio je to primetio. nije rado sa snahom ni govorio. ona je, neko vreme kao i varvara bila, neobično, odana pavlu, koji je u toj familiji bio neka vrsta pastira, koji vodi stado. samo je za tim pastirom ostajao zvek mamuza, a ne glas zvoncadi. jego blagorodije pavel isakovič udovac, kako bi đurđe rekao bio je u familiji ošamutio i tu ženu. sve što bi pavle rekao bilo je, nekoliko godina, za trifunovu ženu, kao sveto pismo. kad bi je pavle pohvalio, u kući, pri igranci, ili na konju, trifunova bi žena pocrvenela čudno, zagledala se u njega, a zatim bi joj lice obasulo neko samrtničko bledilo. jahala je sa njim, na egzercirištu, mnogo, ali se njihovo, rođačko, prijateljstvo, iznenada prekinulo, i niko nije znao zašto. najbolje je sa trifunovom ženom prolazio debeli, veseli, đurđe. ona bi se kikotala, čim se jurat isakovič pojavi u društvu, a u njemu je imala sigurnu podršku. đurđe je voleo svoju decu, pa je voleo i bratovljevu, svih šestoro. on je uživao pri pomisli da će ih, idućih deset godina, biti još toliko. a žalio je tu mladu ženu, sa tolikom decom. nije odobravao da je u familiji izbegavaju. međutim, ni deca trifunova nisu više volela, toliko, kao pre, svoju mater. ona su bila valjda osetila da su svojoj majci na teretu. ona ih je hranila, prala, šišala, a brojala pri ručku. deca su bila postala durljiva, i ćutljiva, jer ih je mati prekidala pri govoru. bila su durljiva i kad bi ih mati prizivala, da vidi zašto češu glavu. postala su bila stidljiva, povučena, kao da su kriva što su živa. mati njihova jedva je čekala, uveče, da odu. a deca bi otišla na spavanje, oterana rano, i legla bi, u mraku, šapćući jedno drugome, žalosno. posle bi, u noći, katkad, dolazilo i do plača dečijeg, gorkog. krila su to od matere, kao da imaju mater tuđu. dok je trifun to jutro, na svojoj čatrnji, ljutito, očekivao svoju ženu, koja se nije pojavljivala iz kuće, dugo, dugo, sve je to, što rekosmo, prevrtao, zamišljen, po svojoj glavi, ukoliko mu je bilo poznato. a nije trpeo da zadocne, kad mu donose kavu. kad se gospoža, najzad, posle tolikog čekanja, pojavi, u klepet svojih papuča i zveket svojih đerdana i đinđuva na grudima, trifun prema njoj ne okrete ni glavu. čekao je da sluškinja, koja je bila unela kavu, ladolež, ode. ali ni posle, trifun ne reče ni reči. a ni gospoža kumrija ne reče mu ni slovo. muž i žena, posle deset godina braka, i ljubavi, sedeli su sad na tronošcu, kao gluvonem i gluvonema. kad su popili kavu, gospoža kumrija pogleda, ispod oka, svoga muža, mračno, kao kroz gromove i munju. trifun je sad bio razdrljio grudi, na kojima je imao ožiljak od sablje, a prebacio svoju plavu, husarsku, kurtku preko nogu. pušio je i ćutao. sirota žena, koja je kroz dvatri minuta imala da otputuje, a znala da muža neće više videti, mesecima, vide sad jasno, kako je trifunovo lice ogrubelo i umorno. ona se sećala, kako je nekad milovala to lice, zaljubljeno. kako je, u zagrljaju, milovala i tu kosu. ta kosa je onda bila gusta i svilena, zlatna, vezana u kiku, a sad se činila suva, čekinjava, i imala je riđu, kako se njoj činilo, zversku, boju. njegove oči, nekad tako lepe i svetle, bile su sad zakrvavljene. nos koji mu je nekad bio tanak, orlovski, kao i u pavla, sa nozdrama kao listići ruža, bio je sad podnaduo. ta usta koja je nekad ljubila tako dugo, visila su sad na čibuku, opušteno i iskrivljeno. zubi mu behu žuti. ona okrete glavu. kajala se što je uopšte i došla još jednom, da posedi, tu, na čatrnji. što nije sela u kola bez zbogom, i bez obzira na poslugu. a trifun je ćutao. kći kapamadžije grozdina seti se onda svađa svojih roditelja, kojima je, kao dete prisustvovala, ali su te svađe, u kući njenih roditelja, prolazile, brzo, kao letnja nepogoda. nikada, među njenim roditeljima, nije dolazilo do prekida razgovora, ni sat, dva, a kamoli dan, dva. ova duga, mračna, ćutanja poznala je tek u familiji isakoviča, otmeno. ćutanje između kapamadžije grozdina i njegove žene trajalo je, obično, nekoliko minuta, a posle bi se ćeretanje supružnika nastavilo, kao u čvoraka. kad bi kapamadžija grozdin, katkad, planuo na svoju bolju polovinu, njegova jedinica imala je da sluša, kako bi joj otac dreknuo na majku. anđo. dete ti tvoje. ta gde mi je igla? a odmah zatim bi se trgao, pocrveneo, zastideo, pa bi pitao ćerku da nije, slučajno, čula šta je kazao. a kroz dvatri minuta, bura bi prošla, i sve bi u kući opet bilo kao kad, posle letnje nepogode, deca na nebu ugledaju dugu. do iduće prilike, kad se kapamadžiji zaturi igla. kad se gospoža kumrija udavala, udavala se prema želji roditelja, kao što se u to vreme ceo svet udavao, ali je brzo zavolela taj život u oficirskoj familiji. ona se nadala da će život sa tim stasitim oficirom biti kao neka bajka, da će uvek imati lepih haljina, da će igrati na balovima, a da će biti i udvarača. tako je to i bilo, isprva. ali kad počeše da dolaze, svake godine, deca, ona više nije mogla da dođe k sebi od zaprepašćenja. živela je, tako reći, samo dvatri meseca, a mesecima uopšte nije mogla da izlazi u svet, zbog svog velikog trbuha, naduvenog svake godine, kao bubanj u cigana, medvedara. a što je bilo najstrašnije, ona tu decu, posle prvog deteta, nije ni želela više. ali ih je rađala. narav joj je bila takva. a posle svakog porođaja, bila je sve lepša, sve snažnija, i, činilo joj se, sve mlađa što se, zaista, nije moglo reći i za ovog čoveka, od koga je bila okrenula glavu, da ga pri rastanku ne gleda. ona se bila zarekla, pred trifunom, da će, ako još jednom začne, skočiti u begej, tamo gde je voda najdublja i gde ima najviše virova. pa ipak, iako ga ne pogleda, sad pri rastanku, bila se sažalila na tog poružnjalog, zapuštenog, čoveka. mislila je, za trenut, dva, na njega okrenuvši od njega glavu, sa onom ljubavlju, koju je pre osećala, kad bi im se nameštala, uveče, postelja. ali to je trajalo samo trenut, dva. htede da mu kaže nešto toplo, pri rastanku, baš kad i on okrete prema njoj, žalostivno, glavu. sa mutnim, umornim, vodenim, očima. trifun, međutim, ne reče ni reči, duhnu kovitlac dima, i poče da čačka svoj čibuk, kao neki čibukdžija. bila mu je dosadila. trifun pomisli. kako se ta žena promenila. u postelji, bračnoj, ona je, katkad, i sad još bila onakva kao nekad, kad je ushićeno, isprekidano, uzdisala, ali eto, ovako, na danu, kakva promena. dok su je njene jetrve još volele, u varadinu, one su joj, katkad, od šale, oblačile husarski mundir njenog muža i gospoža kumrija pretvarala se onda u stasitog, lepog, oficira. stajala je pred ogledalom visoka, utegnuta, u crvenim čakširama slavonskih husara, sa čvrstim butinama, a pokazivala, smejući se, niz belih, bisernih zuba. bila je lep oficir, maškara. samo bi je gusta kosa, ispod klobuka, odavala. kad je počela da jaše, trifun se prepade, kad je, za nekoliko nedelja, postala najbolja. bila se pročula kao i žena đurđeva. snašla se oko konja pavlovih i trifunovih, kao da je sa konjima odrasla, a znala je da diže bič sa trave, kao i ana, i bolje nego ana. naučila je, od pavla, i da preleće preko prepona egzercirišta. a đurđe se ljutio na pavla i govorio da će pavle, od žena isakoviča, napraviti kako reče divertissement, kirasira. žene kirasira behu omrzle tu lepu ženu šizmatika i podmetale su joj, katkad, najgoreg konja. ali nije bilo konja koji ne bi zadrhtao, kad bi mu gospoža kumrija prišla, i kad bi ga potapšala. gledajući ga pravo u oči, ta žena bi i najluđeg konja mirno pogladila, a govorila je konjima nekim dubokim glasom, a katkad je konjima i šaputala. čestnjejši pavel isakovič govorio je trifunu da mu je žena rođena jahačica, i da bi bila čuven konjokradica, kad bi htela. uhvatila je, kaže, narav u konja. iznenada, gospoža kumrija bi skupila suknje, i usedala u sedlo, naglo, kao da se iz žene pretvara u oficira, husara, a konj bi se propeo, pa bi zatim preletao preko prepona, kao da ga podiže neka nevidljiva sila, uzdama, rukama. gospoža kumra govorila je jetrvama da hoće, još koju godinu, da se nauživa. šta budućnost donosi, i tako se ne zna. žene kirasira, u temišvaru, dolazile su u školu jahanja, engelshofena radi. načinile bi krug, dva, pa bi zatim odjahale i nastavile svoja beskrajna torokanja, o ljubavi, i ljubavnim parovima, u temišvaru, uz šolju takozvanog mleka od badema. trifunova žena, međutim, i dalje bi preletala prepone i nastavila da izaziva svakoga. priznavala je od sebe za boljega samo jednog malog kirasira, majmunskog lika, kapetana padovanija, i pavla isakoviča. kad bi joj se desilo to, da joj neka ljubomorna gospoža podmetne nekog podmuklog, opakog, konja, gospoža kumrija bi prišla, i potapšala konja, po sapima, svojim dugim šakama, i pomilovala ga, po grivi, svojim dugim prstima, i, ćudljiv, besan, ždrebac smirio bi se, kao omađijan. a ona bi se smejala i usedala. naučila je to, kaže, od pavla. pred veče, celo bi se društvo isakoviča vraćalo, umorno, sa jahanja, duž egzercirišta, alejom jablanova, pored barutana. svi su jahali sitnim kasom i prelazili, svaki čas, u korak. međutim, trifunova žena bi i posle dugih kavalkada, preletala prepone, preko panjeva i ograda, dižući svog konja, uzdama, u svojim belim prstima. a kad bi je debeli đurđe, rokćući, stigao, pa pokušao da je prestigne, ona bi mu se kikotala, kao da je jahala konja od ranog detinjstva. svaka trka, između nje i đurđa, završavala se njenom pobedom. đurđe je imao običaj da kaže. na konju si, znajem, bolja. nego treba, snašo moja, da se jednom, ja i ti, porvemo, na ledini, pa da se pročuje ruma. đurđeva šala htela je da bude skaradna, ali njegova misao to nikad nije bila. on je poštovao ženu svoga brata i žalio je tu ženu, koja je često bila sama. gledao je da je razveseli, makar i glupim šalama. sve se nadao da je nesreća, u njenom braku koju je bio primetio samo prolazna. ni siromah trifun, to jutro, na čatrnji, nije mislio da ženin odlazak znači rastanak zauvek, među njima. i on je mislio da je njihova svađa privremena. on je od uživanja u mladoj ženi prelazio u dosadu muškarca, sa ženom koju ima deset godina. da je i on njoj dosadio, i te kako, to trifun nije ni sanjao. iako nije, ni reči, progovorio sa njom, kad je pored njega sela, on se sećao, kako su, tako, ćutke, sedeli, zaljubljeni, prvih godina braka. kako im tada zaista nije ni bilo do razgovora. sedeli su tako i gledali se. gledali su jedno drugom u oči, pa bi se nasmešio on, ili ona. ona bi se katkad i glasno nasmejala. a zatim bi, opet, došlo do strasnih, dugih, poljubaca. sećao se kako je njen otac, kapamadžija grozdin, bio dotrčao, da vidi svog prvog unuka. dok mu je tast, nestrpljiv, iskočio iz kola, trifun se bio nešto zadržao pred kućom. starac je bio isprednjačio, ispred zeta. a kad trifun uđe, čuo je kako njegova žena podnosi ocu svog prvenca, i kako kapamadžija pita ćerku. pa jesi li sretna? čuo je, i sad još, u sećanju, kako mu žena ocu odgovara, nekim tupim glasom iz grudi, koji nije bio čuo od nje, pre. to se, otac, ne mož kazati, rečima. taj glas je bio iznenadio trifuna. ali je to bilo pre sedam godina. pogledav ženu ispod oka, trifun pomisli da je među njima počela da protiče nesreća, kao neka reka, koja ih razdvaja. uzalud oni, katkad, još, pružaju ruke jedno prema drugome. uzalud uzimaju i svoju decu na krilo. uzalud ih miluju po kosici. uzalud se dozivaju, nemo, u noći. to njihovo dozivanje ostaje bez glasa i oni ostaju ležeći, jedno kraj drugoga, nepomično. u tom trenutku, valjda razdražena njegovim ćutanjem, gospoža kumra ustade, pa reče, jetko, da odlazi. a kad trifun nije odgovorio ni na to, ona ciknu. progovori zanemeo, dabogda. a kad ču šta reče, zaplaka i otrča, naglo. jedna joj papuča spade, pri tom, s noge, i ostade kraj trifuna, kraj tronošca, a bila je crvena, okićena dugmićima od srebra. trifun se trže, kad mu žena dreknu, pogleda za njom, kad ona otrča, kao što se u jesen za lastavicom pogleda. a zatim, ljutito, zavrte glavom i opsova, mrmljajući. međutim, pomisli da valja sići do kola i ispratiti i nju, kao što je i decu ispratio, naočigled slugu i sluškinja. da bi se prikrila sramota. diže se zato, gegajući se, i siđe u kapiju. njegova žena bila je već u kolima. sedela je na visokom sicu od žutog kordovana, sva u plavim taftama i belim riševima, opkoljena koferima, koje je gurkala od sebe, čizmicama koje beše tek obukla. lice joj je bilo skamenjeno od jeda. supružnici se ipak poljubiše, pred sluškinjama reda radi. trifun, kao u vetar, reče još nekoliko reči, ženi. zatim stade uza zid, pored sluškinja, koje su se tresle od plača. propustio je kola, koja krenuše iz kapije, a posle je stajao, neko vreme i gledao za njima. kola su brzo odmicala, preko zelenila egzercirišta. videla se samo sitna igra konjskih nogu. gospoža kumrija, kći kapamadžije grozdina, otputova i ne osvrte se. trifun je bio zagledan u aleju jablanova, kuda mu je žena nestala, a posle se vratio u kuću, da posvršava poslove, jer vreme brzo otiče, a i on je imao da ode sutra, ili naksutra. osećao je da korača po kući, kao da je pun olova. bio je sagao glavu od umora. i to se, dakle, bilo svršilo i sad u kući nema nikoga. bio je tužan, ali nije ni sanjao da su to bili poslednji poljupci, koje su on i njegova žena izmenjali, u životu. trifun se bio začudio, kad vide da fenjer, u kapiji, još tinja, jer je sunce bilo odskočilo i bila je već velika vrućina. prošao je kraj sluškinja koje behu posedale na prag, da se isplaču, a zatim je hteo da na svojoj čatrnji posvršava račune porcionih novaca i spisak svojih vojnika, koje je imao u temišvaru da preda, pre polaska. u kući je bila nastala velika tišina. bio je opet završen jedan deo njihovog života, a po odajama je nastala bila praznina. na zidovima od naboja, tamo, gde su pre stajali ormari i minderi, u potamnelom zidu, od prašine, zjapilo je sada belo mesto odnetog, odseljenog nameštaja. kao da ima neki svet u kom je senka stvari bela. kad je ostao sam na svojoj čatrnji, trifun je počeo da razmešta papire, koje je valjalo ispuniti kolonama izdataka porcionih novaca i predati temišvaru, pre odlaska u brod. sve što se zbilo, između njega i njegove žene, trifunu se još uvek činilo neka luda, neshvatljiva, ali obična, svađa u braku. a koja će proći, kao što prolazi, u letnoj noći, nepogoda. kad budu krenuli u rosiju, sve će se to u familiji zaboraviti. kad bude učinio prvu posetu, iz svog novog mesta opredelenija, kući svog tasta, kapamadžije grozdina, u rumi, pa provede noć kod žene, sve će ostati po starom. nije mogao ni da zamisli da je to početak njihovog razlaza, zauvek, na ovom svetu. u to vreme, u familiji isakoviča, žena se otpuštala, kao što se sluškinja otpuštala, bez pogovora. razvod braka, međutim, bio je retka, zamršena, čudnovata rabota. supružnike nije terala natrag, u brak, samo ljubav, i crkva, nego i familija, i gomila rođaka tako reći ceo serbski nacion. brak je bio svetinja. ropstvo doveka. dok se, poguren, mučio nad svojim računima jer nije bio vičan računima trifun je sedeo pognute glave i video je, kao muve, samo svoje brojeve, na beloj hartiji, koja je bila, od dugog stajanja, vlažna. umoran, podiže glavu i obuhvati pogledom mahalu, kao uplašen, da nije nekud nestala. ona je bila tu, pred njim, i ležala je mirno u bagrenju, na stodvesta koraka. mahala je bila još tu, ali za njega koji odlazi, sa čitavom svojom familijom kao neko priviđenje, koje zaostaje za nama. trifun je bio zagledan, tužno, u zelenilo baruština, u šašarik krovova kućeraka, ispod bagrenja, a iza mahale, u zelenilo vrbaka, koje je, ujutru, imalo boju nežno zelenih, mladih, vrbovih grana. dan je bio topao. čuo je, u plavetnilu, nad sobom, ševe. tada, slučajno, trifun pogleda i put temišvara i vide na drumu, koji se gradio, kako iz temišvara puzi, prema njemu kao neka gusenica ogromna dug red nekih kola, pod arnjevima. konji upregnuti u ta kola, bili su krupni i teški, a pored kola koračali su, lagano, ljudi obučeni u plave kapute, iako je bila vrućina. kao što za vreme letnje nepogode, iznenada, iza crnog oblaka, sine munja, pa osvetli čitav predeo pred nama, trifun, u istom trenutku, seti se da to mora biti kolona novih naseljenika, koja se očekivala. u zelenilu, iza mahale na zemlji koja nije bila podvodna bila je već davno izmerena velika površina zemljišta, za narod, koji je komanda doseljavala, iz dalekih zemalja nemecke, iz lotaringije i rajnlanda. sav taj narod bio je u plavim kaputima. žene u plavim suknjama i plavim maramama, deca u plavim plundrama. činili su se mahalčanima kao neka plava poplava. u tom trenutku, trifun, iako je bio čovek prost, umoran od života i familijarnih briga, razumede sve. ta plava gusenica imala je da pređe preko mahale, preko njihovih kućeraka, preko bagrenja, preko te zemlje koju su bili natopili krvlju svojom i omastili mrtvima. temišvarski banat bio je opusteo pri povlačenju turaka. ostala su bila, za njima, popaljena sela. puste pustare. bilo je rešeno da se na te puste zemlje nasele lorenci i švabe, koji su napuštali svoje zemlje, duž rajne, opustošene u ratovima sa francezima. garsuli je bio došao da otpuštene vojnike, rascijane, vrati, što više njih, u rupe, i na zgarišta, duž turske granice. zato su im odobravali selidbu u rosiju. zato su im oduzimali stare barjake. zato se gradio drum prema planu grofa merci. engelshofen nije odobravao to pretvaranje vojnika u paore. nije odobravao ni tu kolonizaciju ljudi, nevičnih ratovima, turskim, iz germanije. ali je administracija u vijeni bila rešila tako i tako je moralo da bude. od kolonizacije se očekivao veliki prihod kroz dvetri godine. temišvarski banat trebao je da popravi carske finansije. pošto su već šezdeset godina, i više, ratovali uz nemce, protiv turaka, rascijani, s početka, nisu mrzeli te naseljenike. na pustarama duž tise i tamiša bilo je dosta, za svakoga, zemlje. došljaci su bili mirni, snuždeni, bolesni, zahvalni što nalaze zemlju plodnu, u koju je bilo dovoljno zabosti kolac da procveta i nikne. u prvim godinama švapskih naselja, nije bilo bune. tek kad su, silom, počela razvojačenja, armije, koja je, krvlju svojom, pocrvenila dunav i njegove pritoke, ispod beograda, tek kad su počela naređenja, da i rascijani imaju da svetkuju svetitelje papežnika, i da u takve dane zatvaraju radnje, ako su trgovci, spuste iz ruke alate, ako su zanatlije, ne rade poljske radove, ako su zemljodelci, poče vika. nećemo u paore. senatori, temišvarski, srbi, kupovali su pustare, doterivali stoku iz slavonije, pa čak i iz servije i punili, dukatima, kese. mitropolit je sprečavao selidbe u rosiju i proklinjao oficire, ali je armija bila poludela, i oficiri su vikali, zajedno sa svojim voktmajsterima. nećemo u paore. ne damo ljude da oru i kopaju, za herrschafte. mi smo privilegovani nacion. krv naša je rasuta širom evrope. ovo je naša zemlja, na sablji dobivena mit dem sabel. iako nisu svi znali da to tako jasno, i glasno, viču, svi su ti oficiri carice, i otpušteni vojnici, bili istog mišljenja, iste duše. a panika, koja je bila obuhvatila rascijane, u temišvarskom banatu, nije bila usamljena pojava. iste godine, skoro u iste dane kako u jednoj predstavci mariji tereziji piše. nekoliko puta i u onomašnih horvatskih predeljah nemir dogodio se. kad je dakle ugledao toga dana, kraj mahale, dugu, plavu, povorku naseljenika, koja se približuje, i trifun nabreknu od užasa i besnila. činilo mu se da čuje, kao udar budaka, grobara, tup udar kopita, iz te plave povorke doseljenika, koja se bližila mahali, korakom sahrane. šest dana, posle toga, na dan sv. norberta, u temišvaru, u baroknom zdanju oficirskih zatvora, u komandi baruna engelshofena, iza kapele kapucina, završavalo se suđenje jednom oficiru kirasirskog puka, čiji je inhaber bio grof serbeloni. taj oficir se zvao tercini. bio je poslat u temišvar, da primi transport uhapšenih serbskih oficira, koji su se bili upisali u spisak ruskog đenerala ševiča, za odselenije u rosiju. terciniju su bili dali kapetana pavla isakoviča, da ga, živa, ili mrtva, preda u gradu oseku, generalkomandi, lično grofu gajsruku. sad se tom terciniju sudilo za feloniju. isakovič mu je bio pobegao već sa prvog prenoćišta. tercini je bio optužen da je, u deregliji, kojom je isakoviča spuštao do bečkereka, sa svojim sužnjem igrao faraona, pio i pevao. utvrđeno je bilo i to iskazom pratećih husara da je tercini dozvolio isakoviču da se od svoje familije prašta, i da ga familija snabde jestivom, i pićem, i novcima. kod tercinija je nađeno isakovičevog novca ne samo onoga iz spiska stvari isakoviča nego i drugog novca, za koji je tercini tvrdio da ga je dobio od isakoviča, na kocki. nerasvetljeno je ostalo samo pitanje, kako je isakovič mogao da nestane iz dereglije, u onim strašnim barama begeja, kad je, pri izlasku iz dereglije, spavalo nekoliko pasa, a spavala, su i dva prateća husara, sa pištoljima, pod glavama. tercini to nikako nije umeo da objasni, iako je ispitivan celog toga dana, iako su sudije vikale na njega, da je felon i mizerija, i da mu ode glava. kapetan je samo ćutao i celim telom katkad drhtao. u dvorani je bila nastala velika zapara i sudije, pod perikama, brisale su, svaki čas, znoj, koji im je kapao sa čela i noseva. pod velikom, razapetom zastavom carstva, na zidu, ispod crnih, dvoglavih, orlova, na okrečenim tavanicama, pred stolom, pred raspećem gospodina isukrsta, između sveća, optuženi je stajao zanemeo. tiho se ljuljao i izgledalo je, svaki čas, da će se onesvestiti. pred veče, tužilac komande predložio je smrtnu kaznu. tercini je proglašen krivim za feloniju, za mito, za dogovor sa isakovičem, da mu omogući bekstvo, za novac, koji je, očevidno, dobio, za tu uslugu. tercini je bio podignut sa tronošca, da čuje presudu, a posle je opet imao da sedne, jer je odbrana molila dozvolu za traženje pomilovanja. sedeo je i tada nemo, sa zderanom, oficirskom, ešarpom, na kolenu, a sa okovima na nogama. pokatkad bi, iznenada, počeo da viče, da nije ništa kriv, da nije felon, da nije omogućio bekstvo isakoviču, a sudije bi onda počele da ga psuju i profoz bi mu priskočio, pa bi ga ućutkao. oficir za odbranu, rekapitulirao je odbranu i molio samo odlaganje smrtne kazne, dok se dezerter, isakovič, ne nađe, i okolnosti pod kojima je pobegao ne objasne. prema odbrani, tercini je kriv za negližans u stražarskoj službi, kriv za pijanku i kocku, ali ne za feloniju. nije dokazano da je bio pijan, pa da je time omogućio bekstvo tom, slavonskom, oficiru. husari nisu pili, pa ipak je dezerter prošao kraj njih nečujno. tercini je kriv za lakomislenost s kojom se ponašao, ali, u ovom garnizonu, sam feldmaršallajtnant dozvoljava rodbini tih slavonskih vojnika da svoje rođake isprate, i daruju hranom, i novcem, i kad se premeštaju iz garnizona, i kad odlaze, i kad ih vešaju. tercini se nije nadao da će jedan oficir carstva pokušati bekstvo, na takav način, kukavički i podao. odbrana je isticala neporočnu službu tercinijevu, u prošlim ratovima. kriv je, ali nema dokaza za mito. nema dokaza saučesništva. zaslužio je degradaciju, zatvor, ali ne i smrtnu kaznu, za feloniju. felonija nije dokazana. bekstvo isakoviča je enigma. odbrana moli za dozvolu traženja odlaganja smrtne kazne. tercini je, u svojoj nesreći, tu milost zaslužio. sudije su posle kratkog većanja potvrdili smrtnu kaznu, ali odobrili odlaganje smrtne kazne terciniju. sud nije prihvatio argumentaciju odbrane. kao otežavajuću okolnost, u ovom slučaju, sud je smatrao to, da je tercini znao da mu je naglašeno da je taj slavonski oficir stupio u službu jednog stranog suverena, i da želi da napusti carstvo, da bi služio u stranoj vojsci. krivicom tercinija, taj slavonski oficir može odneti u inostranstvo mnoge tajne ovih, pograničnih krajeva, i fortifikacija u ovom kraju. zna dobro i naoružanje. zna i duh, koji ovde, u slavonskim, pograničnim garnizonima, vlada. to je opasno. akta suđenja ima da se pošalju ratnom veću u beč, a jedna kopija dvorskoj kancelariji, koja se bavi poslovima, ovog, iliričeskog, naroda. tercini ima da čeka na izvršenje smrtne kazne, u zatvoru, sa prinadležnostima redova u zatvoru. a briše se sa spiska kirasirskog puka, čiji je inhaber grof serbeloni. o tome ima da se izvesti osek. sud je posle toga napustio dvoranu. profoz zatvora, koji je pre neki dan okivao i terao u zatvor pavla isakoviča, priđe tada kirasiru, uze mu, sa kolena, oficirsku ešarpu, pa mu podviknu. imao je da skoči u dvojne redove nadesno i da pođe u podrum, između dva husara, sa isukanim sabljama, na komandu. marš. marš. tercini se tad zaplaka, gorko. a kad profoz vide oficira kako plače, promeni korak kojim je, kraj njega, bio počeo da maršira, pa mu priskoči i caknu ga nogom u zadnjicu. sveće su se bile ugasile, kad se otvoriše vrata, na hodniku, koji je vodio u podrum, u kazamat, ispod komande, u kazamat pored jednog starog, rimskog, bunara. na stolu je ostalo, među ugašenim svećama, koje su dimile, raspeće. sa obližnje kapele kapucina čulo se večernje zvono. kroz prozore sudnice, uzane, kao puškarnice, padali su u praznu dvoranu rumeni zraci sunca, spolja. sunce je počelo da zalazi tog dana, nad temišvarom. isakovič, međutim, ode, kud ga želje vuku... jego blagorodije pavel isakovič, ritmajstor novouspostavljenog, ilirskog, husarskog, puka, imao je, u neoplatensi, bolešljivog rođaka, lajtnanta isaka isakoviča. taj bolesni oficir nadživeo je pavla, i umro, u novom sadu, sedamdesetih godina osamnaestog veka. u zaostavštini tog oficira, pored testamenta, nađeno je i jedno pismo počtenorodnog trgovca budimskog, georgija rakosavleviča, koji je, u to doba, za te oficire, koji su se selili u rosiju, bio prava majka. u tom pismu, taj trgovac javljao je, uvijeno, da je pavle bio kod njega. stigao je, kaže, u njegovu kuću, na dan prepodobnog mučenika stefana, piperskog. po kalendaru pravoslavnih, to je bilo maja meseca 1752. a po kalendaru papežnika, u mesecu junu. papežnici i pravoslavni, istog naroda, nisu se slagali, u to doba, ni u mučenicima. bila su to, tada, u evropi, svud, luda vremena. kad je te godine, u mesecu septembru, u angliji, uveden novi kalendar, tamo se narod bunio, jer mu je monarh, na taj način, ukrao jedanaest dana hleba. o tome, kako je pobegao, sa begeja, od tercinija, pavle nije hteo da priča, ni u budimu, ni u beču, ni u temišvaru. tek posle u svojoj kući, u bahmutskoj provinciji, u rosiji, pavle je, jedno veče, kad je napolju bila strašna zima, uz plamen panja na ognjištu, ispričao po nešto, o tom svom bekstvu, od kirasira. pavle je, i inače, bio sujetan i ohol čovek, a još ćutljiviji posle tog svog bekstva. imao je običaj da kaže. čemu priča? svaka je priča za vremena, pa i najžalosnija. ako im kaže, kako je pobegao sa begeja, neće mu verovati, ni braća. bolje da o svojim jadima nikom i ne priča. a i kad je pričao, cela se ta priča činila neverovatna. dereglija, kaže, kojom ga je tercini spuštao do bečkereka, bila je jedan od onih plitkih brodova, koje su kirasiri grofa serbeloni upotrebljavali, u tamiškom banatu, za furažu svojih konja. zvali su ih. burchio. u njima je bilo i ovaca, i konja, a, u svojoj utrobi, imali su i dvatri kreveca. sva je ta lađa bila isfarbana slikama oseka. odmicala je, niz vodu, brzo, kroz one duboke, i lude, baruštine tamiša i begeja, uz viku polugolih veslača, ali je noću pristajala kod kontumaca. pljusak vesala bi prestao i vika veslača zamukla. kirasir je, sve dotle, sa isakovičem igrao faraona, i bio je svom sužnju oteo mnogo novaca. bio mu je skinuo lokot sa ruku, a vratio mu i apšit i papire, koje mu je bio uzeo. pavle je bio uspeo da skloni dvatri talira. pred ponoć, bar se tako činilo, bili su pijani, obojica. pavle je, međutim, bio primetio da tercini, u rukavu, ima lažnog keca. ali je ćutao. kad je, pred ponoć, dereglija stala, kod starog, turskog, kontumaca, na pola puta do bečkereka, kirasir je predložio pavlu da prekinu kartanje i iziđu na korman broda, da se nadišu, svežeg, noćnog, vazduha, pre spavanja. pavle tada vide da su zastali u blizini jedne stražare slavonskih vojnika, kraj vrbaka, koje je osvetljavala vatra. vide i nepomične, sapete konje, malo dalje, kao senke, na utrini, uz obalu begeja. mrak se beše spustio, ali providan, plav. na nebu je bila ostala samo poslednja kriška meseca. kirasir je bio razmestio svoje husare da spavaju na vratima. tercini je bio veseo, te noći, i smejao se isakoviču, iz glasa. imao je u rukavu lažnog keca, i mislio da je glupi slavonac slep kod očiju, a pavle se činio nevešt i točio mu je vino, da ispija. ako isakovič, kaže, učini samo korak, dva, prema vratima, ubiće ga iz pištolja, kao psa. pavle je pričao da mu onda reče da hoće se pokoriti, kao što smo i dužni, carskoj zapovesti, i njegovoj prostoj reči. čemu da ga vezuje, na spavanju? i da hoće, kuda bi mogao bežati? da se davi u vrtlozima begeja? nego bolje da legnu i spavaju kao ljudi. on će, kaže, so svakoju pokornostiju u osek otići i sačekati riječ sudnika. taj kezizub onda pričao je pavle dogura sto do njihovih postelja, i do nogu pavlovih, tako da isakovič nije mogao učiniti ni korak, dva, a da ga ne probudi. isakovič se na to smeškao. zdrav osmane kaže da je pomislio ako ti ostane. zaspaše tako u utrobi dereglije, brzo, a kirasir uskoro zahrka, a kad zahrka, sam se od sebe prenu, probudi, pogleda uokolo, kao da traži nekoga. pavle je na svom krevecu, očigledno, spavao snom pravednika. a kirasir, kad to vide, utuli fenjer, koji mu je svetleo u oči. isakovič je bio rešen da beži, pa i da mre, ako treba. teško mu je bilo, u tom moru baruština, u noći, da se oseća tako usamljen, bez ikog svoga. ceo jedan narod želeo je to, što je i on želeo odselitsja ali, eto, sami smo kad opasnost smrti preti. ni braće ne imamo, kad nas zaokupi nesreća. sam je čovek u bedi. čemu trošiti reči o tome? mutav mutavog najbolje razume. onaj ko plače, zna šta je suza gorka. nadnese se nada mnom, tako, da mi dahom svojim pijanim napuni nosinu, valjda da bi nanjušio, da li sam zaspao? pa leže ponova, i zahrka. e taj hrk, hotče njega skupo stati. u grad osečki neću biti u arest odveden, više nikada. samo isakovič, iz dereglije, i nije bežao, na vrata. on je bio primetio, od početka, prozore, pod drvenim poklopcima, ispod kojih je šumila voda. pitao se samo, da li će uspeti da provuče svoja ramena, tuda. ali, sve se može, kad je opasnost smrtna. vezavši svoje papire, apšit, iz temišvara, u svoju košulju, a košulju oko glave, pavle se spusti u vodu, kroz prozor, naježen od straha da svež vazduh, kad je digao poklopac, ne probudi kirasira, utonuo je u vodu, nečujno, i otplivao od dereglije, kao da je u detinjstvu, u svojoj crnoj bari, istrčao da, sa vršnjacima, savu preplivava. izišao je iz vode na stodvesta koraka, kod konja, i odveo na obalu, ne jednog, nego dva. mumlao im je, i šaputao, i milovao ih je, kao da su konji žene. ni psi nisu zalajali, kad je utonuo, nečujno, u begej, sa njima. uzjahao je tek na drugoj strani begeja i terao sve do tamiša, kroz prskanje baruština, kao kroz neke aleje fontana. preplivao je tamiš, kad se bilo razdanilo, a posle je terao na tisu, kao da ga turci vijaju, ispod beograda. sunce je bilo odskočilo, kad je, na grivi konja, prešao i tisu. bačka se, zatim, u pavlovom pričanju, vrtela, oko njega, kao da leti. sad se činila, strmoglav, nebo puno zvezda, sad kao more dubokih, mirisnih, trava, sad kao beskrajna peščara. a on je skakao sa konja na konja, kroz velika ogledala baruština, i noću, iako je mesečina bila skoro sasvim ugasla. jahao je i po providnom mraku, kao senka. odmicao je tako, u strahu, i odmorio se tek kad je, kroz urnebesni kreket žaba, video da je stigao na obale dunava. tada je počeo da jaše malo mirnije, pravcem prema severu, gladan, žedan, usamljen, ali sa nekim ludim osmehom na usnama. opsova one koji posle naše smrti ostaju za nama. konjanik, kad je usamljen, usamljeniji je i od usamljenog pešaka. danima i noćima, isakovič se skrivao po vrbacima i nije zalazio u sela. približavao se samo, pred veče, katkad, vatrama, u polju, naročito kad bi, kraj vatre, ugledao siluete žena. one su ga dočekivale sa uplašenim očima, jer se činio više neka haramija, nego ritmajstor ilirskih husara. ruke su im drhtale, dok bi mu prinosile tikve i hleba. ali, iako nisu znale njegov jezik, ni on njihov govor, one su mu donosile hranu, iako sa strahom u očima, koji, u ljudskom oku, izaziva strah od ubica. dugo su stajale i gledale za njim, posle. žene, u polju, u takvoj prilici, bile su navikle da, posle jela, i grejanja kraj vatre, dođe do brzog, i divljačkog, silovanja. ovaj konjanik ode i ne dodirnu ih. kad je zašao u kumansku, isakovič je jahao samo u sumraku. ujutru, nekoliko puta, zavlačio se u izmak vrbaka. činilo mu se da, na vidiku, vidi, konjanike potere. slušao je, kad bi, sakriven, prilegao, tup udar kopita, svojih, ukradenih, izgladnelih, konja, a čuo je i srce svoje kako lupa. bio je klonuo od gladi, povraćanja, bundeva i prljavština. bio se snuždio i sećao se, psujući, života mučenika i žitija svetaca, koja su, u to doba, među šizmaticima čak i među oficirima bila poznata lektira. psovao je u sebi garsulija, škrgućući zubima, kao i trifun. ali, bio je rešen da živ, ili mrtav, stigne do grofa bestuševa. jego blagorodije pavel isakovič bio je čovek koji ustaje na levu nogu. mnogi su mračni oblaci prošli kroz njegovu glavu. šesti dan svog bekstva, tako pri zalasku sunca, zastajkujući da se izbljuje, isakovič je ugledao, pred sobom, peštanske skele, kao neko lepo priviđenje, na kraju teškog sna. rastao se od svojih konja, kod jednog vrbaka. bio ih je upropastio i gledao ih je tužno, kao i budimska brda, koja su se videla na drugoj obali, u večernjem rumenilu. tamo, ispod tornja rascijanske crkve, bila je kuća počtenorodnog trgovca georgija rakosavleviča. kad je odmakao od ostavljenih konja, polumrtav od napora, barusav, bolestan, prljav, grozničav, osvrtao se, da konje još jednom vidi. oni su mu bili spasli život. stajali su sad iskrivljenih nogu, obangavili, kao da je neka olujina bila prešla preko njih. bili su se zagrlili, konjski, preko vratova, iznemogli. kao svi dobri konjanici, i pavle je smatrao konja kao duševno stvorenje, a ne kao živinče. bilo mu je žao te dvoglave senke, koju je ostavljao u sumraku. kod peštanskih skela, u to vreme, vladao je, stalno, pravi vašar putnika, lađara, trgovaca, žena i ljudi. šatori, duž vode, bili su osvetljeni. cigani medvedari, odmarali su svoje medvede. mađioničari su gutali vatru i noževe. na jednom buretu, pred krčmom u šatoru, talijanski pelivani izvodili su čudnovate predstave. sin je dubio ocu na glavi, glavačke. isakovič odstoja u toj gunguli, neko vreme, a umalo se, posle, nije prevezao preko reke, na budimsku stranu, u skeli punoj nekih kaluđerica iz boemije, koje su pratile ogroman krst, od drveta, uvijen iskovanim trnovitim vencima, od gvožđa. gomila je klečala kud prođoše. ušavši u skelu, kaluđerice su krile svoje lice, u svoje molitvenike, da ne vide šta se, po šatorima, i iza šatora, radi. a mogle su videti svašta. veslači, na njihovoj skeli, bili su već spustili vesla u vodu, kad neko upita isakoviča, šta će on tu, ko je, i kuda će. isterali su ga napolje, uz psovke. međutim, docnije, pavle je ipak uspeo da pređe, noseći, onako odrpan, neke bačve, nekih turskih trgovaca, u velike čamce. ti trgovci, sa belim čalmama oko glave i velikim crvenim turbanima, gledali su ga začuđeno, ali ga nisu isterali iz čuna. nisu ga pitali, ni ko je, ni kuda će. nisu ga pitali ništa, ni na budimskoj obali, kad je iznosio robu, pa se, iznenada, zalete i pobeže. gledali su za njim začuđeno, ali nisu vikali. pavle se, kao neka senka, provuče, kroz prve budimske ulice i poče da se penje u strme sokake, teturajući se. ali pao nije. kroz mrak, koji se bio spustio, providan, na taban, svetlele su lojanice u prozorima kuća, koje su bile serbske. trgovac georgije rakosavlevič bio je, u to doba, serbska majka za oficire, koji su se selili u rosiju i prikradali budimu, da otputuju do beča, za pašport. neki su imali, za odselenije, ispravnu dozvolu, ali ih je bilo i takvih, koji su pošli na put krišom. gospodin georgije pomagao je svoje sunarodnike, koliko god je mogao. kuća georgija rakosavleviča, neokrečena, poduprta zidom, bila je na padini brda, ispod rascijanske crkve, u budimu. svet je pamtio tu kuću, po jablanovima koji su, odnekuda, bili zaostali, kraj nje, tako reći zarasli u njenom krovu. kuća je bila tesna, uzana, bela, između ta dva jablana, kao neki sužanj, među čuvarima. bila je sva u žbunju i zelenilu, a imala je studenac, koji je pred njom pljuštao, kroz žbunje i travu. ispod jednog oluka, od olova, na kom je bio podignut limeni krov. nije imala plota, ni kapije. prilazilo joj se kroz lišće. isakovič se srušio, od umora, tu, i tek je docnije prikupio snagu da počne da doziva, muklo. nije bio klonuo samo od telesnih patnji. nego i od te nesreće, koja ga je pratila, kao i sve njegove sunarodnike u svemu što su započeli. polumrtav, polulud, pavle je, stigavši u budim, vikao i psovao i škripao zubima, kao njegov trifun, kad se napije. u to vreme, budimska, rascijanska, opština, bila je još jedina, u hungariji, koja je pomagala te serbske selidbe u rosiju. u tom poslu, ona se bila zamerila čak i mitropolitu. nenadovič je, tog leta, dolazio, lično, da urazumi te trgovce, da oficire, koji se sele, ne pomažu. mitropolit je govorio da oni, koji odlaze u rosiju, greše. da su te selidbe velike nesreće. da ne treba napuštati austrijsko carstvo, gde srodnici naši, i preci naši, počivajut, po tamnicama, i u groblju. uskoro će nama bolje biti. međutim, kao što je to uvek bilo i kao što će to uvek biti ljudi su se bunili protiv nasilja, i nepravdi, pa ih je bilo i takvih, u budimu, koji su bili voljni da pomognu one, koji odlaze, iako je to sad bilo opasno. rakosavlevič je među takvima bio najčestitiji, a neki trandafilovič čovek bogat i ugledan najsrećnije ruke. pavle je znao za njih. ti ljudi su, u sremu, važili za budimske serbske majke. rakosavlevič je primio isakoviča, odmah, u svoju kuću. isakovič, inače tvrd na jadu, i bez suza, bio je, za trenut, izgubio prisustvo duha. ćutao je i vikao, naizmence. a kad mu dadoše hleba, čak je i zasuzio. što smo mi, serbi, skoro iz turske prišedši, tako nesretni u svetu? drugi sad igraju i pevaju u temišvaru, u budimu, i beču, a mi, gladni i žedni, krijemo se, u mraku, i vešala nas čekaju. kao brod, koji talasi bacaju po moru, na pučini, naš nacion luta. zašto? kome smo krivi? šta je naše zlo? eto i njega, rakosavleviča, samo zato što ga je primio u kuću, čeka kazna. za dobrotu i samilost ljudsku. a što je najgore, nije on, isakovič, jedini nesretan. toliki su, pre njega, već, krenuli u rosiju, i nestali u snegu, u daljini, kao da ih je bog zaboravio. a još se toliki spremaju, da pođu. stalno, tako, lutamo, u nekoj noći, iz koje, nama, izlaza nema. rakosavlevič je, s početka, tešio svog sunarodnika, ali kad ču da je pavle pobegao iz lokota da je dakle dezerter vojeni prepade se i preblede, kao krpa. on, veli, ima dece. ima, kaže, i među komšijama i među sunarodnicima špijuna i ulizica. pitaće ga koga to ima u kući? ko je to? odakle? kuda će iz budima? najbolje će, kaže, biti da isakovič ne izlazi iz kuće, dvatri dana, a posle, da pređe u kuću trandafila, gospodina georgija trandafiloviča. taj sve ume. taj sve zna. sve može. sve hoće. dabogme, to košta. trandafil ne ferma ni hungarske vlasti, ni mitropolita. to jest, on se lepo snašao i među njima. počtenorodni trgovci u budimu pomagali su svoje sunarodnike, pri tim selidbama, u rosiju, s početka, iz prevelike ljubavi, prema svom, serbskom, nacionu. a posle, i zato što se na tom poslu lepo zarađivalo. padala je para. oni koji su se selili, krišom, u rosiju, prodavali su svoje kuće i svoj grunt, budzašto. a prodavali su i konje, pa i posteljne stvari, po gornjem i donjem sremu. te selidbe su, tog proleća, bile učestale, u pomorišju i potisju. za nekoliko talira marije terezije, mogla se, kod tih trgovaca, kupiti kuća. trandafil je bio naročito vešt, pri tim transakcijama. taj će pavlu nabaviti, ne samo podvoz do beča, nego, ako treba, i odela, i trikorn oficira, pa i sablju. a nabaviće mu i papire policaja. trandafil sve može. samo, to košta. tako se, eto, desilo da je isakovič, posle nekoliko dana, spavao i budio se u komšiluku rakosavleviča, u kući počtenorodnog gospodina georgija trandafila, iliti, kako se, hungarski, potpisivao, turandfia. u toj kući, kod tog čoveka, isakovič je mogao, mirno, da razmišlja o svemu, što se sa njim, dotle, bilo desilo. pa i o tome, što ga, ubuduće, svakako, čeka. kuća tog trandafila, iznad rakosavlevičeve, bila je isto tako na padini prema dunavu, nedaleko rascijanske crkve. videla se nadaleko, među lipama, koje su te godine bile rano procvale. bila je okrečena žuto, i virila je iz bašta, iznad predgrađa, koje su šizmatici, u budimu, nazvali taban. svaki je, u budimu, znao kuću trandafiloviča. ta kuća je bila kako je đurđe imao običaj da ponavlja de facto, dve kuće, nabijene ujedno. jedna je bila za zimu, a jedna za leto. gornja, sa zaklopcima na pendžerima, sva u zelenilu, bila je za leto. a donja, ukopana u zemlju, za zimu. pred njenim pendžerima, ispod dva reda lipa, sve je bilo u žbunju jasmina, i jorgovana. a samo pri ulazu, na zelenoj travi, belela se peć, koja se ložila slamom, spolja, a u kojoj se pekao hleb, za gospodina trandafila. on nije krio da mu je miris hleba miliji od mirisa jasmina. pendžeri na toj kući bili su osvetljeni, noću, do neko doba, i, iz te kuće, često, orila se pesma, i svirka. trandafil je voleo društvo i govorio je da je njegov ded pošao, go, kao pištolj, iz soluna, da je bio zastao u beogradu, i terao do budima. kud bi, njemu, georgiju, bila sreća, da je deda produžio do beča, i lajpciga. ovako, kad broji paru, i usred bela dana, mora da zatvara poklopce na pendžerima, od zavidljivih sunarodnika. bio je to čovek pedesetih godina, bled, crn, cincarskog lika, a odeven u crn, somotski, kaput. na glavi sa visokim, crnim šeširom peštanskih kicoša. koračao je u srebrom okovanim, malim čizmicama, a iz ruke nije ispuštao svoj crni štap od ebanosa, sa srebrnom drškom. tom drškom, on je muvao u rebra svakog svog sagovornika, kao da je hteo da ga golica. smejao se preko celog dana i njegova kuća bila je uvek puna njegovog glasnog smeha. gospodin georgije imao je dvoje dece, i ženu, lepu, kao da je đavolica. gospoža se zvala femka, i bila je futoškinja. đurđe je imao običaj da kaže. nije to futoškinja. nego futoškinja i po. svaki je u budimu znao trandafilku. trandafil se smejao, slušajući jade i muke isakoviča, a ponavljao je da sve to nije bilo potrebno. nije potrebna ni nesreća, ni patnja, niti je potrebno da dođe do gorkih suza. ništa na svetu nije teško i sve se na svetu može udesiti, kao u svatovima. gospodin georgije se smejao svakome ko bi bio tužan, ili brižan. on, kaže, nikad ne jaše konja. konj je luda životinja. ali zato hoda u čizmicama i sluša zveckanje svojih mamuzica. sve se može kad se hoće. i kad se ima para. u pavlovoj stvari nema nikakvih teškoća. ali, to košta. dok su drugi trgovci u budimu odlazili u zatvor, zbog pomaganja tog sveta, koji se selio u rosiju, gospodin georgije otpremao je ljude u rosiju, kao da u svatove idu. bio je kompanjon firme valaski i drug, u požunu, koja je, u to vreme, nabavljala srpove i kose za rosiju, iz gvožđarnica u gracu. bio je liferant burića za rosijsku vojenu misiju, koja je, tih godina već godinama zasedala u tokaju i nabavljala vino za vojene bolnice u rosiji, pa i za rosijski, imperatorski, dvor. trandafil je za tu misiju liferovao naročite buriće, od skupocenog drveta, na kojima je bio izrađen monogram carice elisavete, u srebru. a što je bilo najlepše, trandafil je bio prokljuvio da je šef te misije, višnjevski, neki sunarodnik srba, rodom iz višnjice, kod beograda. trandafil je, kod svakoga, ostavljao utisak potpuno sretnog čoveka. on se smejao isakoviču, koji se kao sen, uplašen, brižan, kretao po njegovoj kući i nije izlazio, ni u baštu. isakovič je verovao, kao što deca veruju, da bi sve moglo da se promeni, na dobro, samo ako bi on uspeo da stigne do rosijskog poslanika u beču, grofa bestuševa. grof je, u to vreme, kod serbskih oficira, uživao glas da im je prava majka. čim rosija sazna, šta se radi sa njima, serbima, u temišvarskom banatu, sve će biti drugače, nego što je bilo. niko neće smeti više ni prstom da ih dirne kad budu pošli u rosiju. osim toga, taj isakovič, sujetan jako, nosio je u svom srcu, kao neku žeravicu, i taj osećaj, da se pri njegovom putu ne radi samo o njemu, i njegovom odseleniju, nego da od toga zavisi i odselenije tolikih drugih, koji na to čekaju u pomorišju i sremu. kao svi tužni ljudi, on je svoju tugu sam uveličavao. trandafil mu je bio nabavio, brzo, sve što mu je tražio. i plavu husarsku kurtku, i čizme, i oficirski trikorn, pa i sablju. a dao mu je i novaca, otkupivši njegovu kuću u temišvaru, i kuću u varadinu. kupio mu je i konje, to jest kaparisao ih je. a bio je uveren da će mu, lako, nabaviti i podvoz do beča. neka on samo putuje, moliću lepo. on, trandafil, ostaje, moliću lepo. isakovič je sa tim čovekom sedeo, svako veče, dugo. sve je nešto sa njim šaputao, brižno. a kad trandafil nije bio kod kuće, isakovič je imao visavis gospožu femku. ona bi se trudila, veselo, da učestvuje u razgovoru. ona je, zadivljeno, posmatrala, kako se u njenoj kući, bolesnik, barusav, pocepan, sav u blatu, pretvara u lepog oficira, koji ima tako zlatne brke, tako meku kosu, tako plave oči, osmeh tako topao. ona bi ujutru tako reći u košulji ulazila i u njegovu sobu. treba, kaže, da prođe, da iziđe, da vidi hleb, kako se ispekao. pitala je pavla kakve su temišvarke. mora biti da je kod žena mnogo uspeha imao? pavle je, međutim, i ne pogleda. čestita joj, kaže, na sreći, na mužu, na deci, na kući. a što se tiče njega, on je, kaže, nesretan. udov je već godinu dana, a imao je dobru, i lepu, mladu ženu. umrla je na porođaju. život mu je dosadio. pavle je, posle, reterirajući, komplimentirao gospožu femku, i na lepom izgledu, i na skupocenim minđušama, koje joj je trandafil baš bio kupio. a naročito, što ima tako lepu decu. jednog jutra joj reče i to, da on sa njom razgovara kao sa nekom sestrom i da drugače ne bi ni mogao. on u svojim sunarodnicama, kaže, nikad ne vidi žensko, ni švalerku, nego sestru. udovac je i nema više nameru da se ženi. žene mu i ne trebaju. kad baš to mora biti da bi zadovoljio prirodu, prirodnu potrebu on obično udesi, kaže, da nađe neku ljubost kratku ancilarnu. a kad vide da ga gospoža femka ne razume, on joj protumači reč, kako ju je od đurđa bio naučio. a gospoža femka, kad joj je protumačio, rekla je samo. ju. ona je još jednom, poslednjeg dana, pred polazak pavlov iz budima, rano, ujutru, prošla, u košulji, kroz njegovu sobu, ali, izgleda, da isakovič ni to nije razumeo. gospoža femka je, nekim čudnim osmehom, posmatrala tog stasitog, visokog, oficira, sa namirisanim brcima, koji je tako širok u ramenima, a tako uzan u pasu. ali je isakovič prošao kraj nje, kao da je ona grob, u turskom groblju. poljubio se na rastanku sa njom. poljubio je kao sestru. isakovič je nameravao da iz budima jaše do beča, krišom, stranputicama, sa pištoljima u pasu. hvalio se trandafilu da će stići, nekako, do bestuševa, kao što je stigao i do budima. jahao je, kaže, tim putem, u ratu, pre sedam godina, kad su franceski husari bili doprli do praga. poznaje, kaže, svaku orijentacionu tačku na vidiku, svako brdo, svaki gaz. tvrdio je da će biti lako a nije smeo ni sam sebi da prizna, da će biti teško. ne pamti se zemlja, kroz koju se projaše, goneći, u snegu. trandafil se isakoviču smejao. isakovič, kaže, stalno, jaše na nekom oblaku. zar ne vidi kako je proleće lepo, dan lep. zar ne vidi da ima lepih žena na svetu? što se ne oženi, pa dođe u budim, u lepo i veselo društvo? mogli bi trgovati. brzo bi se obogatio. zašto priča sve o kosovu? što spominje cara lazu? čemu ta jadikovka o onom što je davno prošlo? zar ne vidi da se neki čudan svetac napravio? a uobrazio da je na njemu ostanulo carstvo. iz svoga detinjstva, kaže, i on se seća, tako, da ga je otac kljukao, pričama o akilu, i grečeskim junacima, ali on je sve to davno zaboravio. sve mu je to smešno. treba živeti. treba decu izroditi. treba živeti veselo. pavle mu je na to odgovarao, nabusito, da se on rodio u bakićevoj zemlji, da mu je mati nadenula ime pavla bakića paulusa bachitiusa, kako đurđe ima običaj da kaže pa da on ne namerava to ime da izneveri, niti materino mleko zaboravi. jest, jest, uobrazio je, kaže, da u njemu bakićeva duša živi i da će je u rosiju, sa sobom, odneti. a narod, tamo dole, u donjem sremu i slavoniji, pita za cara lazu. ne ume trgovati, ali ume mreti. svi su oni, kaže, mučenici, ali neće da postanu kupeci budimski. hoće svoje pravo i svoju zemlju. na maču dobivenu. dobivenu, kaže, mit dem sabel. trandafil se i na to smejao. isakovič je tvrdio da je bestušev mnogim serbskim oficirima već pašport, za odselenije u rosiju, nabavio. nabaviće ga i njemu, u beču. a on ide u beč i zato da tuži garsulija. otići će, kaže, i u hofdeputaciju. ići će i dvorskom sovetniku, maleru, koji je serbska majka. a ako zatreba ići će da se tuži, za nepravdu prema serbskom nacionu, i njegovom veličestvu francisku pervomu, imperatoru rimskomu i njenom cesarokraljevskom veličestvu mariji tereziji, imperatrici rimskoj i kraljici hungarskoj. bio je njen oficir. otpust je iz vojske dobio. trandafil je isakoviča posmatrao začuđeno i sažaljivo. taj visoki, stasiti, lepi, oficir bio mu je smešan i čudnovat, kao što su bili čudnovati i kaluđeri, sa kojima je trandafil neke črezvičajne poslove imao, a koji su mu dolazili, iz dalekih, balkanskih, zemalja, često, u kuću. mesto da živi, kao i ostali oficiri a mogao je da živi kao što imućni ljudi žive, veselo ovaj isakovič se potuca, eto, i luduje, kao da je nešto prokleto popio. snažan je, hrabar, a ipak se kreće kao neka sen, bojažljivo. govori, kad hoće, lepo, razborito, a ćuti, uporno, i, što kaže, ispada ludo i nerazumljivo. sve neki mučenici, sve neki care lazo. kao da je umom poremetio. trandafil se ni sa planom isakoviča, kako da ide u beč, nije slagao. sve je to što pavle govori, kaže, para i vatra serbska, u isakovičevom mozgu, da mu kaže pravo, kao svom bratu, srbinu. isakovič treba da putuje u beč, kao i drugi ljudi, kao oficir carstva, koji je apšit iz vojske dobio, pa ide u beč, črezvičajnim poslom. a ne na konju, krišom, ludo, sa pištoljima u pasu. nije verovatno da je do vojenih postova, do beča, glas iz temišvara već stigao da je iz lokota pobegao. ima apšit, koji mu je engelshofen potpisao, ima na njemu pečate generalkomande u oseku, niko neće posumnjati u to. a on, trandafil, nabaviće mu, uz to, policijske papire, i pečate, koliko mu drago. dabome, to košta. kir demetrios kopša i kir anastas agagijanijan, u beču, svršiće mu sve ostalo, što bude bilo potrebno. stići će do bestuševa, lako. sve se može, kad se hoće. eto, kaže, kroz koji dan, vraća se u beč familija joana božiča, majora, pa je on, trandafil, mišljenja da bi sa njim, isakovič, mogao da putuje, lepo. božič ima tasta u budimu, pa dolazi često. svi ga postovi, do beča, znaju. čuven je. a znaju ga i u svakom traktiru, i kontumacu. široke je ruke pri faraonu, a jak i pri piću. ljudi ga vole. on, trandafil, već mu je govorio o isakoviču. ponudio je da pavle plati, do beča, polovinu. isakovič se na to zgražao. njemu se i sama pomisao da u beč putuje, bezbrižno, javno, u društvu, činila luda. a još više da putuje sa čovekom koga dotle nikad nije bio video. trandafil mu se, međutim, smejao. ta ja sam već kaparisao, moliću lepo. isakovič se vajkao, da će ga taj saputnik, i nehotice, otkriti, već pri prvom pregledu papira, u prvom kontumacu. pitaće ga, ko je, odakle, kud putuje, zašto. gledaće ga, kako ga apse, i mušketaju. ubiće ga na putu, sramno. ako treba mreti, na ovom putu, isakovič je hteo da pogine slavno, pri jurnjavi sa goniocima, na konju, sa pištoljem u ruci, za rosiju. da padne kao što priliči oficiru, sirmijskom husaru, mrtav, u travu. a ne da ga uhvate u kolima, kao kad se vozi na paradu. on će stići do bestuševa, sigurno, ali samo ako bude putovao sam, tajno, noću, kao sen. a ako nestane na putu, niko neće moći reći da nije išao dokle god je mogao da vidi, pred sobom, zvezdu danicu, na putu u rosiju. ako treba mreti na putu u rosiju, hteo je da mre, usamljeno. da ga konj zbaci negde, mrtvog, u reku. da ga voda proguta u nekom gazu. živog ga neće dobiti još jednom, sad, kad ima pištolje u pasu. trandafil se i na to smejao. ni govora nema, kaže, o nekoj opasnosti, ako sa božičem bude putovao. sa božičem putuje i žena, i kćer, a obe su prave budimske ruže, koje svi, do beča, znaju. ta nije da su lepe, kad štrimfle pritežu. a obe su hoćke, hoćke, moliću lepo. tako se eto desilo da je isakovič pošao u beč, bestuševu, onako, kako nije ni sanjao. istina, isakovič se kao pomami, kad ču da sa božičem i žene putuju, da će, dakle, u kolima, u kojima putuje, biti i ženskih, ali sve mu to nije pomoglo, iako je, sve do dana polaska, po kući, psovao i kukao. trandafil je ponavljao samo da ne bi mogao da ga krije u kući još dugo, i, da ga, i ovako već, komšije pitaju kakvog je to gosta dobio. svaki dan, sad, strepi, da mu žbiri plackomande u budimu ne banu u kuću. ovakva prilika, kao božič, i njegove dame, ukazuje se retko. ta putovaćete kao mitropolit, kad metne na glavu parakamilavku. uzalud je isakovič vikao, i u predvečerje polaska, da odustaje od puta, da neće ni da vidi, kao saputnika, neku žensku, da će krenuti, iduće, noći, sam, na konju. trandafil ga je obavestio da je sve udešeno. na dan visariona čudotvorca, godine 1752, isakovič je pošao. trandafil je opisivao božiča, kao poštenu starinu, junaka, ali pijanicu i bojdžiju pregorku. dolazi, kaže, svaki čas, sa ženom, u budim, tastu, bogatom despotoviču, voskaru, jer je uvek dužan i predužan, na faraonu. tuče se, kaže trandafil, gde god stigne, a zanemario je ženu, lepoticu. jedina briga mu je sad da uda ćerku. prilikom prošlogodišnjih manevara, kad su, imperator francisko, i imperatrica marija terezija, dočekani u budimu, božič se, jedne noći, bio napio, i nešto brbljao o tom, da bi on davno bio potpukovnik, kad bi samo jednom mogao da opipa caricu, za stražnjicu. pa se taj proces dugo odugovlačio i nije se utvrdilo, je li baš, tako, ili nikako, rekao. iako su ga bili denuncirali njegovi sunarodnici. pavle će, međutim, sa tim čovekom, moći da putuje, lepo, sasvim sigurno. božič je otmen prema nepoznatima, a ponosit i na svoje junaštvo, i na ženino bogatstvo. pre bi taj svoj život položio, nego što bi dozvolio da se nešto desi na putu čoveku koga je u svoja kola i svoje društvo primio. samo se vi držte a la grande. moliću lepo. uzalud je isakovič kukao, da nije vičan ženskom društvu, da ne pristaje nikako, trandafil se samo smejao i pripremao svog gosta na put. najzad je i dan polaska osvanuo. dan vedar, topao, u suncu. isakovič se, tog jutra, bio probudio, rano, bolje reći, te noći, uoči polaska, jedva je i oka sklopio, pa je razmišljao, šta će i kako će. bio je željan da ga svi ostave na miru, njegovoj nesreći i jadu, da se usami i da ode, kao što usamljeni konjanici nestaju, u sumračju. dok je bio u temišvaru, pavle je osećao, pri svakom otkucaju srca, da sa njim, u rosiju, idu mnogi i bratenci, i seratlije trifunove, i čitava sela u pomorišju i potisju. sad je osećao da polazi sam samcit. pred zoru, pred polazak, dugo se prao i pirkao. ako ga uhvate, i mušketaju, u nekom jarku, hteo je da ga opranog nađu. imao je, tog jutra, čudan osećaj, da je dotle putovao po jednom svetu, a da ga trandafil, sad, premešta u neki drugi svet, u koji nije bio pošao. u neki život, opet, iz koga je bežao. on se jadan spremao, što pre, u rosiju, a trandafil ga, eto, trpa u neka kola, koja ko zna kuda idu. morao je, međutim, da iziđe, najzad, pred kapiju trandafila, sa svojim prtljagom, pa da čeka. stajao je tako, izgubljen, ispod lipa, kraj fenjera, koji je bio spustio kraj sebe, na zemlju, međ noge. bio je zagledan, niz strmu, praznu, budimsku, ulicu. polako, a posle sve brže, svitalo je. kraj sve veštine trandafilove, da pavla otpremi u beč, isakovič se, sad pri polasku, bio kao smrznuo. trandafil je sve udarao na šalu, ali trandafilu je bilo lako. nije njegova glava bila u pitanju. znao je pavle da bi trandafil svoju glavu, i iz torbe, izvukao. pavle je, sem toga, stalno mislio na one, koji za njim idu, a koji još čekaju, tamo, u donjem i gornjem sremu, pomorišju i potisju. gospodin georgije nije o tome brinuo. gospodin georgije gledao je svoja posla. ono, što je pavla bilo opet rastužilo, to je bilo to, što je video u prolazu. i u budimu. u toj varoši, kroz koju beše prošao, pre sedam godina, u ratu, sve se bilo promenilo. svet koji je tu, u svojoj mladosti, video, u tim strmim ulicama, pod tim krovovima, bio je nestao. budim, koji je, u njegovom detinjstvu, bio u stanju da carstvu da nekoliko hiljada rascijanskih ratnika, nije više postojao. bio je izumro i bio se raselio. pavle ga se sećao. on je još bio video te sunarodnike onda, kad su bili mladi, slavni, kad su jahali obesno, veselo, pevajući, ogrnuti u svoju crvenu abu, i srebro. kićanke im se, pod kolenima, na čizmama, tresle, u kolu. sve je to bilo u ono vreme, mlado, zdravo, stasito. kud je nestalo? njihov se smeh više u budimu nije čuo. sad se u budimu gospodin trandafil smejao. čitave ulice, kroz koje je pavle bio projahao, kroz kikot i pesmu, bile su sad opustele, kao od neke kuge. malo je muških glava po kućama ostalo. mnoge porodice bile su potpuno izumrle, a trandafil im više ni imena nije znao. kad bi ga pavle, o svojim sunarodnicima u budimu, pitao, znao je samo za nekoliko bogatih porodica, koje su, kao visoko drveće, u poplavi, još strčale. sirotinja bila je pomrla i razišla se. a sve je, što je još i bilo tu, niz brdo, bilo osiromašilo. među onima kojih u tim ulicama više nije bilo, pavle je imao poznanike i drugare, pa i rođake, koje je lično znao. a kad je trandafila o njima pitao, gospodin georgije bi samo ćutao, i začuđeno ga gledao. čestnjejšem isakoviču činilo se da još čuje topot njihovih konja, da čuje njihovu pesmu pri odlasku. da čuje njihov smeh, veseo. kao da ga stotine po imenu iz daljine dozivaju. u odjeku je, sad, međutim, čuo samo tišinu, jutarnju, u kojoj su kokoti pevali, iz tih rupa, gde su bile kuće, niz brdo, prema dunavu. kokoti su pevali suncu koje se iza budimskih brda pomaljalo. nije to bila jedna smrt u budimu, sa kojom se isakovič bio sreo, a o kojoj, neko vreme, u familiji, pričaju. nije to bilo ni nekoliko smrti, u jesen kišovitu, kad udari pomor u gradu. o čemu, posle, starci, nadugačko, pripovedaju. to je bio užas neki, koji je, kao gorostas, rastao. izumrlost njegovih sunarodnika u tolikom broju, da se činilo da se to dogodilo u nekom, ogromnom, snu. bila je to tišina koja zavlada, kad čitave povorke mrtvih odu. i samo psi, ostavljeni po selima, u noći, urliču. to jutro, kad je isakovič polazio, on se od tog prolaza kroz budim kao razboleo. bio se od žalosti kao skrhao. seo je tu na prag tuđe kuće, kao da se bio nekud izgubio, zauvek. fenjer ga je samo do poprsja osvetljavao. lice mu se nije videlo. na prtljag je bio bacio svoju abu, kakvu su oficiri nosili u to vreme, kad putuju. a na to, svoju husarsku sablju, koju mu je trandafil bio nabavio. sve mu se to učini jadno, sirotinjsko. kao trifun, i pavle je zubima škrgutao. on je sasvim drugojako zamišljao svoj polazak u rosiju. na konju, uz pesmu svojih husara, uz plač i lelek onih koji ostaju u sremu. a ne ovako, brižno, uz fenjer, na tuđem pragu. u bašti gospodina trandafila, pod lipama, bilo je, međutim, sasvim svanulo i okolne kuće videle su se, sada, jasno. iako su i to bile kuće trgovačke, nisu bile sve baš kakvu je trandafil imao. ličile su mnogo više na kućerke, nego na kuću. neke su ga sećale na siromašnu, potisku, serbsku, jamu, druge na krovinjare u sremu. retko je koja bila okrečena, a samo je gospodin trandafil imao kapiju, sa dva stuba, pri ulazu. a nad kapijom fenjer, plemenitaški, kakve u budimu papežnici imaju. niz ulicu, isakovič je video niske plotove, opale krovove, kuće obrasle travuljinom i čkaljem. nisu sve serbske kuće u budimu bile kakva je bila trandafilova. nad dunavom, međutim, još se sjala poslednja, srebrna, četvrt meseca, preostala na nebu. reka se u daljini pretvarala u svetao put u daljinu. sunce je ipak već bilo počelo da rasipa svoje zrake, kao munje, na padine u tabanu. kao i svi plahoviti, i oholi, ljudi, i isakovič je brzo menjao svoja duševna raspoloženja. kraj sve žalosti, koju je u sebi osećao, on poče da se teši, pri prvim zracima sunca, da će on, ma kako, stići, ipak, do bestuševa. stigli su bili i gori, pre njega. nestrpljiv, očekujući božičeva kola, isakovič je bio stao u kapiju trandafilovu, naslonjen na svoju sablju, sa svojom abom prebačenom preko ramena, nalevo, pa je mrmljao samom sebi nešto, ljutito. palo mu je na pamet da kola možda i neće doći po njega, do trandafilove kuće, kako je bilo dogovoreno. da se božič možda predomislio. međutim, odmah potom setio se kako je trandafil, polazeći da kola dovede, vikao. ta što bi se čovek predomislio? ta nemojte uvek biti zloslut, moliću lepo. a kad se seti kako je trandafilu ponavljao, da je glupavo putovati u ženskom društvu, kad se putuje tajno, jer žene mnogo štošta pitaju i brbljaju, setio se i kako mu je trandafil odgovarao. ta šta ima one da pitaju. kažte vi njima da ne laju. ta mi plaćamo polovinu. isakovič je u budimu bio postao neprijatan, jer je bio iznuren od onog ludog jahanja kroz barovitu bačku i kroz peskovitu ravan kumansku. bio je ošamućen patnjom, kad je u taban bio stigao, kao sužnji, koji sa vešala uteknu. sve je radio i govorio kao u snu. u tom jutarnjem vazduhu, koji je bio tako hladan i mio, ispod lica, u polumraku kapije, isakoviču se činilo da ne postoji on tako, samo, u budimu, nego da je ostao i tamo, u onoj deregliji, na begeju. činilo mu se kao da neki isakovič nije, iz temišvara, ni izišao, i, da još stoji tamo, pred onim traktirom, gde je bratence ostavio. kud sam pošao? prošapta sebi, umorno. činilo mu se da zaista gleda niz ulicu, ali temišvarsku. međutim, pogladivši svoje brke, koje je bio namirisao, on se ispravi, pa mu se učini, kad se isprsio, da stoji već i u kijevu, kud svi oni kreću i stižu, ponosito. sve promene, koje se čoveku događaju u životu, događaju se istom čoveku, ali čudno. taj isti čovek ih posmatra, bira, pa ih i menja, kao da se događaju nekom drugom čoveku. a on korača i dalje, onamo, kud ga želje vuku. tada je već bilo sasvim svanulo. sa nekim tihim uživanjem svoje snage, isakovič poče da se tegli, kao što se, posle tuča, teglio. a zatim da istresa lulu u šaku. na nebu, obasjanom prvim sunčevim zracima, nije bilo ni jednog oblačka. sve je bilo u plavetnilu. seti se onda i onih kojima je potpis, to jest krst, bio uzeo, za odselenije u rosiju. za njih su ga vezivale ne samo veze srodstva, nego i iste muke koje je u ratovima bio prepatio. iste žalosti kakve je i on imao, iste nade, kao u onih, koje je lično znao, i iste žudnje, kao u onih, koje nije poznavao, ali za koje je slušao. živeti, kako se dotle živelo, u generalatu temišvara, i potisju, nije se više moglo. nije to bilo dosadilo samo njima, isakovičima, mnogo se hiljada naroda na odselenije u rosiju spremalo. stotine i stotine su bile već otišle i iz drugih krajeva, gde je njegov nacion dotle živeo. gorka iskustva, koja su bili stekli, prešavši iz servije u hrišćansko carstvo, ništa više popraviti ne bi bilo moglo. sve je u hrišćanstvu bilo protivno njihovom očekivanju. beda, laž, nepravde, velika prevara, a ne hrišćanstvo. turci su im se sad činili gospoda, a garsuli, pa i stari engelshofen, ličili su im sad na fukaru. ceo jedan narod želeo je da ode, od takvog hrišćanstva, u daljinu. nebo je, međutim, iznad tabana, bilo zatreperilo. na dnu strme ulice ukazaše se teška, crna, putnička, kola. prema običaju onog vremena, visila su, na visokim točkovima, kao da se ljudi moraju voziti u kožnom sanduku, a samo u grob, u drvenom. a vukla su ih četiri konja. na prednjem levaku jahao je konjušar. čovek je glasno vikao. konji su se bili poplašili da ih, tako rano, teraju, uzbrdo. kočijaš se trudio da zaustavi kola, na suprotnoj strani ulice, gde je isakovič stajao, uz viku trandafilovu. trandafil je iskočio iz kola i pritrčao pavlu. isakovič duhnu u svoj fenjer i podiže prtljag, i sablju. trandafil je sav sijao. vikao je da je sve u redu, a dodavao, tiše, da se ženske naročito raduju, saputniku. ništa one ne pitaju. ćute, kao zalivene. heće one ništa da pitaju. ne odaju žene švalera ni na samrtnom času. take su, moliću lepo. iz kola je, međutim, iskočio oficir, u putničkom ogrtaču, hungarskih oficira, na putu, i prišao pavlu. božič je bio srednjeg rasta, prsat, a na levu nogu je, jedva primetno, hramao. mogao je biti star pedeset, ili šezdeset godina. rumen u licu, a sa očima sivim, koje su svetlucale iskričavo. imao je svega tričetiri zuba u ustima. mahao je svojim trikornom ceremonijalno. kad je priveo pavla kolima, i počeo da ga predstavlja, isakovič vide, na gornjem sedištu na mestu koje se tada nazivalo posto buono gospožu, koja je bila mnogo, mnogo mlađa od muža. mogla je biti trideset godina. a bila je prava lepotica, crnka. isakovič nije čuo, a bio je i obnevideo, dok ga je božič u kola ubacivao. nije, tako reći, ni pogledao gospožicu, koja je sedela, u lakom, letnjem odelu, pored božičke lepuškasta, bleda, sa tamnim očima, koje su gledale isakoviča, uplašeno, kao što gledaju košute, kad istrče, iznenada, na ivicu šuma, u rano jutro. božič je isakoviču ponavljao da se neobično raduje, što će imati tako prijatnog saputnika na putu. a posle, kad konji trgoše, uzbrdo, i zasmrdeše, zbunjeni isakovič, u kolima, ču još samo kako im trandafil želi da prijatno i mirno putuju, ili kako im nemecki doviknu. eine angenehme und ereignislose reise. išao je tako u varoš u koju nije bio pošao. po priči isakoviča sudeći, njegovi bratenci stekli su utisak, posle, da familija božič nije onakva, kakve su bile porodice njihovih sunarodnika, koje su, ranije, poznavali. đurđe je imao običaj da kaže da nam se svi čine šašavi, koje srećemo, kad putujemo. pa se posle ljutimo, što nam saputnici nisu onakvi, kakvog smo dedu, ili strinu, sebi priželjkivali. pavle je o božiču, docnije, uvek pričao kao o nekom starcu. takav mu se pričinjavao u sećanju. međutim, iz same priče pavlove videlo se da je božič, iako je bio uzeo šezdesetu, bio, još uvek, jedan od onih srba, hungarskih konjanika, koji može da preigra, celu noć, skačući. pavlu je, međutim, bio odvratan, od početka. jeste, kaže, bio ceremonijalan, jeste bio sav u srebru, ali se derao na svoju ženu, a bio učtiv samo prema svojoj ćeri, mladoj devojci. a govorio je skaradno. već na prvom prenoćištu, u granu, naterao je isakoviča da se kockaju i uzeo je nekoliko talera pavlu, pa se pri tom cerekao. dovikivao je isakoviču. kapetane, sunce vam jarko, još ja mogu da vežem učkur čvrsto. ali sam, eto, kod žena, ostario. nek se akaju. ali, ako bi mi neko prevario ćerčicu, zaklao bih ga, kao krmka. još ja, kapetane, imam šaku čvrstu, za britvu. a čvrsta je šaka jedina radost u životu. lice je u tog starca bilo, kad je bilo mirno, lepo. božič je imao čvrsto čelo, široko, svetlo, koje se kao neki šlem nadnosilo nad guste, crne, obrve. bio je srednjeg rasta, ali se držao pravo i svaki čas je ramena ispravljao, ponosito. ono što je na njegovom licu bilo vrlo ružno, bila su usta, pod brcima. u njima je imao još samo dvatri zuba, koji su smrdeli. pavle, koji je na tom putu izbegavao svaku svađu i nepriliku, klonio se božiča, od početka. ništa mu to nije pomoglo. božiču se, izgleda, od početka, bio dopao. nametao mu je, i svoju ženu i ćerku, a ta žena je bila vrlo lepa, a ta ćerka je bila uzrela rano. ded joj je vikao je božič bogati voskar despot, despotovič, član tanača, u budimu, pa će dati miraz, kakav naše fesare, majku im njihovu, inače, nemaju. isakovič vide duguljasto, vrlo lepo, lice materino, koje mu se učini poznato, i devojče, lepo izraslo, koje je već ličilo na mladu ženu. a dok je u materi bio susreo ćutljivu saputnicu, smeh te mlade devojke ponavljao se često. taj smeh se odmah dopao umornom pavlu. gospoža božič ga je posmatrala, svojim krupnim, crnim, očima, od početka, milo, a devojče ga je gledalo, kad bi im se pogled susreo, čudno, ukočeno. prema običaju onog vremena, i mati i kći, imale su otkrivene grudi, jako, tako da je isakovič, ušeprtljivši, oči krio. u materi je naslutio, ne samo lepoticu, vrlo strasnu, nego i nesretnu, a u ćerci stvorenje vrlo mlado, sa veselošću, koju samo vrlo mlade devojke imaju, a koja prolazi brzo i ne traje dugo. pavle se, što se tiče gospože božič, od početka našao u nebranom grožđu. nije znao kako da se ponaša, prema njoj, i božiču. božič se, prema svojoj ženi, ponašao tako neuljudno, da je to za stranca bilo teško podnošljivo. pavle se trudio da zažmuri, kad bi muž rukavice, ili šešir, ženin, prosto, bacao, ili kad joj, pri silasku iz kola, ne bi ni ruku pružio. morala je da izlazi iz kola, kao da preskače tarabu. kad božič zapita pavla, koliko mu je godina, i pavle reče da je trideset i sedam, božička se osmehnu. mnila sam da smo istih godina, reče, tiho, skoro nečujno, pavlu. božič je to, ipak, čuo, i doviknu. oće ševa da se pohvali, da je tek prešla tridesetu. iz pavlovog pričanja o božički, iako je pavle o njoj pričao malo, varvara je stekla utisak da je u njoj pavle morao susresti pravu lepoticu. morala je biti vitka, visoka, a snažna, sa lepim, crnim očima, a sa obrvama, koje nisu bile tanke, kao pijavice, nego, kako je đurđe dodavao, kao gusenice, guste. u to doba, obrve su se, kod žena, naročito, cenile. a putovalo se u haljini, kao što su žene nosile, za jahanje. rasečene uz levu butinu, o kolenu, a povezane zlatnim širitom, tako da se noga videla do kolena. isakovič okrete glavu kad to vide. upadljiva je bila, kod gospože božič, setna nepomičnost njenog lica. ni glupe šale, ni vika, pa ni psovke, njenog muža, na tom licu više nisu ostavljale nikakvog traga. kad bi joj muž rekao nešto grubo i skaradno, ona bi uprla pogled u svog saputnika, kao da traži zaštite. neki čudan osmeh, koji nije bio onako vedar, kao u varvare, nije joj silazio, onda, sa lica. nad svojim duguljastim lepim licem, božička je imala gustu, crnu, kosu, koja je, na suncu, kad bi bila bez šešira putničkog, dobila boju kestena. a kad bi imala šešir, crven, na glavi, njeno lice bi imalo neku svetlost na sebi, kao što je svetlost rumena, ispod kestena, kad opadne cvet. kad bi sunce zašlo, ili kad bi kola zašla u neki šumarak, njena bi se kosa, razlivena niz vrat, činila kao neka crna, divlja, griva. i pored takvog, pažljivog, rekognosciranja žena, uobičajenog, među sirmijskim husarima, pavle nije znao mnogo o ženama i nije bio ženskar, a naročito mu nije bilo stalo više do žena, otkad mu je bila žena umrla. na tom putu, iako je bio zdrav, snažan, mlad, čovek, gledao je da se, ni sa jednom ženom, ne lola. ponašao se prema ženi svog saputnika srdačnošću i pažnjom jednog starijeg brata. ono što je isakovič, i docnije, prećutao, pred bratencima, bila je neobična sličnost, koju je zapazio, od početka, između lica i stasa gospože božič i njegove, pokojne, žene. bila su to nečista posla nečastivoga i kao neka mađija. one su imale isti, tamni, dim na crnim očima, ista uzvijena usta, iste čak i grudi, pa i glas. isto lepo, setno lice, ali sa malo prćastim nosem, a isto tako i taj mio pogled. kad je isakoviču pao pogled na božičkinu lepu, bledu ruku, pretrnu. u ruci je držala crnu lepezu. iako je ta sličnost bila više njegovo uobraženje, nego stvarnost, pavlu se učini potpuna, strašna, neverovatna. on se prema njoj, od početka, zbog toga, počeo da ponaša sa nekom neobičnom nežnošću. božič se, na tom putu, ponašao prema svojoj ženi, kao da mu nije žena, nego poleguša. prema svojoj ćerci, međutim, pokazivao je veliku uljudnost. pri prelazu jednog jarka, punog vode, gospožica tekla bila se uplašila, pa je skočila ocu u krilo. božič je dovikivao kapetanu, da uzme u krilo njegovu ženu. on mu, kaže, to dozvoljava. pavle na to preblede. gospoža evdokija, međutim, pogleda pavla, milo, pa mu reče da ne treba pridavati nikakvu važnost šalama njenog muža. ona je na te glupe šale, kaže, već odavno navikla. u braku su već šesnaest godina. isakovič tako primeti da nema prave, supružanske, ljubavi, između te lepe, mlade žene i matorog muža. nego samo neke vrste prezira, sa ženine strane, i neke vrste mržnje, sa muževljeve. presede mu putovanje sa njima od prvoga dana. pavle je, od prvog dana, bio na strani ženinoj, ne zato što je hteo da iskoristi svađu između supružnika, da bi gospožu dobio, nego zato što ga je ponašanje božičevo, grubost muževljeva, vređala. gospoža evdokija, međutim, bila je, od početka, zanosna. njeno telo je bilo telo prave lepotice, a tako blizu, u kolima. a njen pogled pun nečeg milog, i strasnog, kao u zanemarenih, mladih, a lepih, žena. bila je ćutljiva, kao i njegova pokojna žena, ali je iz njenih tamnih očiju gorela vatra ženske žudnje, kao kad žene, iznenada, sretnu čoveka koga su videle u svojim snovima, pored matorog muža. kad je na jednom zastanku silazila iz kola, bila se nalegla na ruke pavlove, tako da je morao, i nehotice, osetiti koliko je, i kroz haljinu, topla, kao da je gola, a morao je osetiti i koliko je snažna. imala je snagu, kao u mladih husara, rvača. pavla je sećala na gospožu kumru, trifuna. isakovič se zaricao da se, sa tom ženom, neće upuštati, na tom putu, ni u kakvo ljubakanje, čak ni kad bi ona htela, ali je osećao i to, da se ne bi mogao uzdržati, ako bi ga ona zvala i mamila. na putu u rosiju, ta žena je za njega bila sasvim neočekivana. njihov susret mu se činio, bez smisla, uzaludna potpala. ali kao što grom poplaši konje, u oluji, na putu, i kola skrenu s puta, isakovič je bio neizmerno zbunjen očiglednom naklonošću te žene, od prvog trenutka. osetio je, odmah, da će ta žena pokušati da ga skrene nekud, u neki život, koji više nije bio za njega. đurđe je imao običaj da kaže, u familiji, kad ne bi bilo pavla. naš je paja išao, kao udovac, kao smrznut, ali pravim putem, do budima. a ta evdokija, upaljenica, ušla je kao đavo, i proleće, u njega, i htela da ga skrene s puta. božič je imao iskričave, sive, oči, a sve je na njemu bilo sivo, čak i trikorn. evdokija je bila, sva, kao mlada kobila, na kojoj sve igra, čak i griva. imala je običaj da protrese kosu, kao da joj smeta. a pela se u kola kao anđeli, koji idu u nebo, na lestvama. na isakovičevom putu u rosiju, taj čovek, i ta žena, i ta ćerka, bili su za pavla slučajnost, ali kao slučajnost u ljudskom životu, koja je, često, neshvatljiva. a koja prođe, i lomi, kao oluj letnji, bez smisla. na tom putu, prvog dana, isakovič je primetio, odmah, da je trandafil imao pravo, i da će, u kolima božiča, putovati lakše, nego da je, krišom, jahao do beča. kola su izišla, iz budima, uz viku konjušara, nezadržana i nepregledana. ševe su izletale, u polju, ispred kola, i njihov klik mešao se, u kolima, sa veselim smehom gospožice tekle. ona je bila skinula trikorn, sa glave isakoviča, jer mu se beše nakrivio, pri prelazu jarkova. u ruševinama turskih utvrđenja, u razorenim baštama, posle ratova, sve je opet bilo procvalo. vremena ratova bila su zauvek prošla. božič je primio isakoviča, ceremonijalno, u kola, ali je isakovič, kraj sve ljubaznosti majora, čuvenog junaka, osećao da su, čovek čoveku, čak i sunarodnici, jedan drugom, zagonetka, i pustinja. on je bio rekao božiču da ima nameru odselenija, u rosiju, ali mu nije rekao da je pobegao iz lokota. uostalom, božič ga nije ispitivao. gospoža evdokija reče da, među onima koji se sele u rosiju, ona ima nekoliko rođaka, i da je, i ona, mužu, govorila da bi bilo najbolje da i oni krenu sa njima. njen muž se, međutim, u beču, vezao za jednog starog đenerala, koji se zove montenuovo, a koji je drzak prema ženama i kome smrdi iz usta. gospoža montenuovo, međutim, još uvek je lepa. a velika protektrisa, njenog božiča. božič se na to ljutio. kad žena mužu nema da prebaci ništa drugo, ona ga, kaže, proglasi za starca, pa viče, što će starcu djevica. il ga, kaže, izviče za mučibabića. što se tiče rosije, njemu je, veli, rosija, kao i svako drugo carstvo ovog sveta. nema ništa protiv ženinih rođaka, koji se u rosiju sele. ako tamo cvetaju ruže, pa čuje da im je dobro, možda će i on krenuti, ovako mator, za njima. rođak je pukovnika horvata. nego, prema njegovom mišljenju, carstva su sva jednaka zemlja kao zemlja, jedna kao druga. ni naš nacion, koji pavle toliko veliča, ne zaslužuje suze čoveka. on je više dobra video od tuđina, nego od svojih sunarodnika. pravo da kaže, sve zlo na njega dolazilo je, uvek, od sunarodnika. valjda da bi umanjio utisak, koji su njegove izjave, očigledno, ostavile, u očima njegovog saputnika, božič, smejući se, opsova kola, koja je dobio, kaže, od sunarodnika, trandafila koji će naplatiti, i konje i kola, papreno, od njegovog tasta, despotoviča. a eto voze se u njima, truckajući se, kao da nisu ljudi, nego burići, koje trandafil otpravlja u tokaj, za rosijsku misiju. tek posle nekoliko sati vožnje, po brdima, šumama, krčevini, rupčagama, budim nestade iza njih u daljini, a kola počeše da silaze, lakše, na drum, koji je vodio, dolinom, do grana. isakovič je bio zagledan u dunav, obasjan suncem, koji ih je pratio, desno, na vidiku, svuda. pavle se posle sećao, kako su na vidik bili izišli prvi, beli, oblaci, kao neki jaganjci. pošto su putnici bili, to jutro, rano probuđeni, počeo je da ih hvata neki prijatni dremež, i, kroz taj dremež, putovali su, dugo. od truckanja i ljuljanja kola, međutim, gospožu evdokiju počela je bila da boli glava, i ona je, sve češće, mirisala lavender. sa celog tog puta, do grana, pavle je bratencima pričao samo obične događaje i razgovore, sa božičem i svojim saputnicama. božič je odlično poznavao beč, to jest, kako reče, macrocosmos beča, a pričao je i o procesu, za uvredu veličanstva, koji traje već mesecima, protiv njega. sve njegove priče završavale bi se pitanjem. misli li isakovič da se, ponova, ženi, pre nego što krene u rosiju, i zašto ne bi, kad u beč stignu, odseo kod njega, božiča? ima, kaže, kuću, iznajmljenu, u blizini engelbirte, gde isakovič namerava da se nastani, a ima, kaže, još jednu kuću, u leopoldštatu, koja je za njegovu ženu kupljena. vazduh je kužan, leti, u beču, ali je čist u leopoldštatu, u zelenilu. tamo sve miriše. isakovič bi, tamo, mogao da se oseća kao oracije, a škola jahanja grofa para nije daleko, tako da bi, svaki dan, mogao da oseti, pod sobom, sedlo i konja. isakovič nije znao ko je oracije, ali nije hteo da pita. tvrdoglavo je ponavljao da on hoće da stanuje među svojim zemljacima, u engelbirti, na ulici zovomaja landštrase, ali da neće zaboraviti da učini vizitu, tako prijatnim saputnicima. brbljajući, gospožica tekla, onda, poče da zastupa mišljenje da isakovič mora biti odličan, na konju i vrlo lepa pojava. isakovič, međutim, u smehu koji je nastao, poče da tvrdi da on, razume se, zna nešto o konjima, ali da je sasvim osredan, pri preponama. a dugajlije, kaže, retko izgledaju lepo, na konju. božič opomenu svoju ćerku da ne brblja, u prisustvu starijih, da deca treba, u prisustvu starijih, da drže usta. zrela je za udaju, reče, iako su joj tek ove godine uzeli učitelja, kaligrafije. a zimus je mnogo propatila, jer je preležala bolest, koja se zove impetigo. pavle nije znao ni šta znači kaligrafija, ni šta je impetigo, pa zapita. a božič mu protumači kako se uči kaligrafija, a za bolest reče da je neprijatna, i krastava, kao šuga. tek što je to rekao, a devojče pokuša da mu zapuši usta. pa se zatim i zaplaka. kad se njen plač koji nije bio pravi plač stišao, isakovič poče devojčetu da se umiljava. reče joj da joj se divi, kako je pametna, kako je porasla, kako je lepa, kako mora biti ponos roditelja, i pročaja. a ona mu odgovori, drsko, da ona nije dete, i da i ona, kao i sve njene drugarice u beču, zna koliko vrede oficiri. oficiri govore svakoj ženi isto. komplimenti udovca ne vrede. ona je bila uzela trikorn pavlov, na krilo, a sad mu uze i sablju, koju je pavle dotle bio stegao, čvrsto, među kolena. božič joj, međutim, iznenada, podviknu da vrati kapetanu sablju i da se ne ponaša neuljudno. zatim joj uze sablju, prevrnuv joj ruku, tako grubo, da je devojče jauknulo. pavle je to gledao, i pričao posle bratencima, zaprepašćeno. a što je bilo za njega još čudnije, uskoro, smeh se te mlade devojke opet vratio, kao da ništa nije ni bilo. a taj smeh, kao žubor nekog šedrvana, u vrućini, dopao se umornom isakoviču. kad bi okrenuo glavu od nje, pavle bi susreo tamni pogled očiju gospože evdokije. ona je sve to gledala i slušala, nepomično. pavle, ni bratencima, nije rekao sve ono što se dogodilo, na tom putu, a još manje ono što je doživeo, već prvog dana putovanja, sa svojom mlađom saputnicom. za te vojnike, to je bilo i ružno i neverovatno. božičeva kola, kad su daleko odmakla od budima, u brdovitom kraju, zastala su, u podne, na jednom proplanku, sa kojeg se vidik širio daleko, prema granu. božič je rešio da tu ručaju. predeo, ispod tog brdašca, bio je blag i zelen, u proleću, opkoljen šumicama četinara i bagremova. drvoseče, valjda iz grana, bile su usekle, tu, krčevinu, pored druma koja je mirisala na šišarke jelovina. novi drum, koji je bio počeo da se zida, u kamenu, silazio je, odatle, u ravan, sa vidika budimskoga, a pored njega, isakovič ugleda neku uzbrdicu, zaraslu u duboku travuljinu, punu bulki. kao na dnu neke aleje, na dnu tih krčevina, plavelo se nebo, a na njemu se beleli oblačići, kao stado jaganjaca. božič je na tom proplanku bio stigao troja kola svojih poznanika. putnici su se, posle toga, bili rasturili, po proplanku. bilo je dovikivanja, upoznavanja, a pozdravljali su se i znani i neznani. mlađi parovi putnika počeše da igraju, na travi. neko je opalio, iz puške, na vevericu. isakovič se bio sklonio, iza nekog žbunja, bojeći se da ga neko ne pita otkuda je, ko je, i kud ide. u senci kola, na travi, ručalo se veselo, a svaki je davao u zajedničku trpezu, ono što je imao. razgovor se čuo, glasan, pun smeha. božič je vikao i pitao gospože. treba li da muškarci okrenu glavu? ili će se one sakriti u žbunju? to su, kaže, prirodne potrebe, a franceski filosofi nas uče da ih se ne treba stideti. gospože i gospožice, kao neko jato, razbežaše se, uz ciku. isakovič je, začuđen, zbunjen, gledao kako božič vija gospože, a one beže od njega, zadižući suknju. božičku je neki šokački svećenik, iz grana, vodio u šetnju, pod ruku. isakovič se bio sakrio, da ruča, sam. ručao je ono što mu je bio trandafil dao, to jest ono što je od trandafila tražio, i poneo, u svom prtljagu, koji nije bio ništa drugo, nego neka saćurica. a jeo je, kao što je bio uobičajio, i u svojoj kući, sa jednog, turskog, vojenog, drvenog, tanjira, koji je prtio sa sobom, i na putu. kći božičeva ga je, međutim, i sakrivenog, našla. pitala ga je, što se tako usamio, zašto ne iziđe među ljude, u društvo. gospože pitaju ko je, svima se dopao. stojeći pred njim, ta balavica mu se učini još lepša, nego u kolima. ona ga je posmatrala, netremice. zatim, uzviknu da će imati da trči sa njom, za opkladu, da se vidi ko je brži. ona, ili on? poći će da hvataju leptirove. bila ga je ščepala za ruku i isakovič se začudi, šta ga snađe. morao je da ustane sa trave. iz neke provalije njegovih uspomena, isakovič se onda seti kako ga je, tako, zvala, u polju, pod varadinom, i njegova mrtva žena, prvih dana u braku. žena mu je bila starija nego ovo devojče, ali njihova veselost bila je ista. tek što je to rekla kapetanu, tekla božič, počela je i da trči, uzbrdo, vičući da će pričati, svetu, ako ne bude mogao da je stigne. iako se čudio, šta ga snađe, isakovič se upusti u tu igru, kao da mu je to neka mala sestra, koju nema, ali koju je našao. bio je stasit, blizu četrdesete, zdrav, snažan, bez žene, ali prema takvoj sunarodnici koja je još dete ti, grubi, plahoviti, oficiri nikad nisu osećali nagon muški, kao što su ga osećali i te kako prema mladim sluškinjicama, ili vlahinjicama, koje su kupovali. devojčice, u godinama u kojima je bila i božičeva kći, prolazile su i stajale, u svetu isakoviča, blede, ili rumene, ali neme i stidljive, a ni jedan od tih oficira nije navaljivao na te buduće žene. ako se i to desilo nekom, među njima, pročuo se više od opštinskog brava. i ako je u tom, opštem, moralu, bilo i morala, to je bio, u stvari, u tom svetu, zakon staleža. sluškinjice i vlahinjice su bile sirotinja. a gospožice iz familija, gospožice, koje se ne diraju, pa čak i ne gledaju, dok im je nos u sudžuku. isakovič sustiže gospožicu teklu, brzo, stidljivo, jer se eto podetinjio, pa je uze pod ruku, kao da vodi njenu mater u šetnju, gospožu. trogatelno, pokuša da to mlado stvorenje urazumi. navodio je razgovor na to, kako je imao mladu i dobru ženu, kako su sretno živeli, kako je njihovo malo dete umrlo i kako mu je i žena umrla. on je sad sam. ne misli više da se ženi. voli svoju mrtvu ženu. ušeprtljivši, ni sam nije znao zašto, hteo je, nekako, da joj da na znanje da je smert grozna, da deli žive od mrtvih, ali da on tu podelu ne priznaje, da on, i mrtvu, voli tu ženu. gospožica božič se na to smejala. nikad joj niko, kaže, nije pričao nešto luđe. isakovič onda, da zabašuri ono što je izbrbljao, poče da, toj gospožici, priča o familiji, o sirmijskim husarima, o patnji, tamo, na turskoj granici, o njihovom nesretnom nacionu. gospožica božič se smejala, i na to. pavle je, posle, pričao da je tako, na tom putu, sa tom božičevom ćerkom, prvi put, osetio da nacion i ne ide u žensku glavu. on je bio navikao da žene oficira, tamo, dole, u sremu, govore o nacionu, isto toliko, koliko i muškarci. nije bio uvideo da se to dešava samo u njegovom, uskom, sirmijskom, husarskom krugu, a da je ćerkama senatora u neoplatensi, ćerci kapamadžije grozdina, uopšte gospožicama u graždanstvu, do naciona, i razgovora o nacionu, manje stalo. do švalera, i razgovora o švaleru, mnogo im je bilo više stalo. tako se ta prva šetnja, po krčevini, na tom proplanku, sa gospožicom teklom božič, završila, za isakoviča, mučno, a ne trogatelno. božičeva kći slušala ga je sa nevericom. to su, kaže, zaista lude misli. da čovek, živ, mlad, hoće da ostane udov, naveki. da neće da se ženi. a što se tiče naciona, nigde njihov nacion ne živi lepše, nego u vijeni. zašto se i isakovič, tamo, ne preseli. živeo bi lepo. on joj liči reče gospožica tekla na njene rođake, rakiče, u vukovaru, gde guske gaču a koji su se u rosiju odselili. tandrču samo o vojenim stvarima i pričaju o rosiji. a ne znaju ni nemecki. isakovič tek onda primeti franceski mladež, ispod njenog levog oka, koji je bila prilepila na lice, valjda da bude starija. vide da pred njim stoji devojčura, koja je rano sazrela, i bulazni. a ona nije ni sanjala da, u tom oficiru, budi prezir i mržnju, koju su, svi ti oficiri, u poslednje vreme, prema graždanstvu, osećali. oni su bili ranjavani, iznemogli, osiromašili, u crno zavijeni, u familiji, a porodice kapamadžija, birova, trgovaca, kasapa, boltadžija, bogatile su se i živele veselo. prilikom priprema da se u rosiju odseli, familija isakovič je nalazila utehe samo među oficirima podunavske milicije, a nailazila na potpuno nerazumevanje, i podsmeh, u svojoj okolini. nisu to odobravali, ni muculi, ni malenice, ni apostoli, ni brankoviči, ni trandafili, ni krečareviči, a ni mitropolit. bilo je u temišvaru, ovakvih, rano zrelih, upaljenica, ali su se, ovako, kao ova mlada devojka, ponašale samo one, lorfe, koje su kirasiri dovodili, iz vijene. da se neko pročuje u nacionu, jer se rvao od kosova, jer je ogrezao u krvi, u ratovima, jer je ranjen u borbi oko turskih barjaka, na konju, isakoviču se to činilo prirodno. ali da neko postane viđen, slavan, poštovan, zato, što je, celog svog života, prodavao sveće, ukrašene likom, cara lazara, od voska, tom se oficiru, to, činilo ne samo ludo, nego i sramota. mislio je da je pošao u šetnju, sa ćerkom junaka, majora joana božiča, a eto ga vodi, u špacir, unuka voskara despotoviča. pitao se s kim to putuje i kuda? tekla božič je, međutim, bila rešila da odvede kapetana u još jednu šetnju. ona, potrča uzbrdo, a kapetan vide kako odskoči, kao čigra, ili neki plav cvet iz žita, sa svojim svilenim cipelicama, i zadignutom suknjom. morao je da primeti, ne samo te njene cipelice, iz prestonice, nego i komad, beli, lepi, njenog buta. pela se uzbrdo kao kozle. isakovič, koji je bio navikao na konja, i nije voleo da se penje, uzbrdo, pođe za njom, ali joj doviknu, i to, da treba da se vrate. činilo mu se da je daleko, u proleće, u neki lepi proletni dan, otrčala. bila je lepa. ona je, međutim, kad stiže do nekog jarka, gore, legla u travu i zadihano, teško, disala. valjda umorna. bila je zatvorila oči, a ruke iznad glave savila. kad je isakovič stiže, otvorila je oči, pa se smešila. videvši da ima posla sa nekim, razmaženim, devojčetom, isakovič joj onda, pošto je bila ćerka njegovog saputnika, reče. da će, kad odraste, biti kao luna, na nebesima, koju živ čovek ne može stiđi, ni kad bi imao krila, ali da je trke, sada, dosta. oni putuju, a on nije dete da hvata leptire jednog letnjeg dana. pavle se, docnije, sećao samo da je, tu, gde je bila, legla, bilo polje puno bulki, a iza tog polja, crna, gusta, šuma. stajao je, u nedoumici, čelo glave devojčeta. ona mu onda reče, tiho, da sedne kraj nje, da može leći kraj nje, a da je to najlepši dan njenog života. njena joj mati, kaže, sve udvarače otima, ali njega neće. pavle onda, ne znajući šta će, sede kraj nje, u travu. u bulke. ona je bila opet sklopila oči, pa se smešila, a zatim poče da brblja, kako je ona slutila sve to, kad je na put pošla. sanjala je da će sresti onoga koga već davno sanja. nije ona više dete. kapetan je može, ako hoće, poljubiti. a da je može poljubiti, dodade, još jednom, tiše. isakovič, u prvi mah, zaneme, iako je, i on, kao i svi drugi sirmijski husari, znao, i slušao, o bečlikama, mnogo štošta. ovakvu sunarodnicu, međutim, nije bio sreo dotle, nikada. bio je zabezeknut. nije znao šta da misli. je li šašava, pokvarena, ili radi ono što je, da rade stariji, slušala, ili videla? ona mu, međutim, uze i ruku, nežno, pa poče da ga privlači bliže. a ruka joj je bila, u travi, hladna, kao zmija. reče isakoviču da joj sunce svetli u oči, a ničto ne vidit sja. pošto je isakovič, u nedoumici, sedeo pored nje, kao skamenjen, ona mu, drsko, prošapta. serce, što si tako lijen? tek onda, tek onda, isakovič skoči, kao da ga je oparila, pa je gurnu, čizmom, kao da, u štali, budi nekog, svog husara. drhtao je od besa. božič će, kaže, imati da čuje, kako mu se na putu ponaša ćerka. pođe niz brdo, tako naglo, ljutito, da se krečnjak ronio, pod njegovim korakom, kao da mu korak, iz trave, neki izvor izbija, od kamena. ona je bila, trenut, dva, zaostala. zatim i ona potrča za njim i poče da viče da je on krmak, koji o ljubavi devojačkoj ništa ne zna. odrastao je kod konja. čudovište. lud je i zaljubljen u ženu, koju pokriva zemlja i trava. ona se bila obradovala, odmah, kad im je ušao u kola. a on ne razume šta je prava ljubav devojačka, a on je njoj prva. neka ništa ne govori njenom ocu. isakovič je silazio niz krčevinu i nije joj odgovorio ništa. kad stiže na proplanak, otkud behu pošli u šetnju, vide da sluge gase vatre, koje behu naložili, i spremaju kola i prežu konje. kad je, zadihan, prišao bliže, vide kako se božička penje u kola, a božič od ostalih žena, ceremonijalno, prašta. kad je ugledala svoju ćerku, i isakoviča, ona preblede, a zatim pocrvene. pitala je isakoviča, kud su to otišli, i zašto su nestali iz društva? nije lepo. zar ne vidi da je njena ćerka još dete? božič je, međutim, vikao da se preže i kreće. sunce je sad obasjalo ćerku božičevu, koja stiže kao neki zlatan prah, kroz granje. a kroz taj prah, zamišljen, isakovič pomisli da vidi i neku belu sen, koja liči na njegovu ženu. gledala ga je nekim tužnim osmehom, kao da se čudi, kud je otišao i kud ide. u tom trenutku, dok su se svi putnici smeštali u kola, isakovič je bio ispustio svoj oficirski trikorn, kraj kola. dohvatila ga je, iznenada, gospožica božič, i ona ga hitnu, uvis, dvatri puta, kao da nekog goluba, prevrtača, uvis baca, a zatim ga dočeka na ruke i baci na vatru, koja se na proplanku gasila, kao što sejači žita bacaju, na oranje, zrna. svi su putnici videli šta je učinila. celo društvo, iz kola, smejući se, zakuka. isakovič skoči i potrča da šešir spasava, ali kad ga skide, sa vatre, trikorn je već imao rupicu, kao da ga je probio metak, iz pištolja. božič je, međutim, pritrčao ćerci, zgrabivši je za ruku, grubo, pa je natera da se izvinjava. bila je od bola pala na kolena, pored oca. devojke, u njenim godinama, katkad reče ne znaju šta rade. on ima, u granu, prijatelja, među oficirima, pa će nabaviti isakoviču nov šešir ovaj, i tako, više ne valja. to što se bilo desilo, navelo je ostale putnike da skoro svi iskoče, još jednom, iz kola, pa da počnu da bacaju šešire uvis, i da ih dočekuju i hvataju, kao da su leptirovi. bilo je mnogo smeha, pre nego što se krenulo dalje, sa tog proplanka. isakovič je molio božiča i božičku, samo to, da veruju da nikakve krivice, do njega, za sve to, nema. božič je prešao brzo preko svega toga i trudio se da, opet, razveseli svoje saputnike, u kolima. pavle je sedeo, dugo, namršten, i zanemeo, a gospoža evdokija gledala je nekud u daljinu, kao da se tamo, na vidiku, nešto, veliko, događa. a njena ćerka počela je, uskoro, da pilji opet, prkosno, u kapetana. tako su se satima vozili major joan božič i njegova familija. i pavle sa njima, do varoši grana. uskoro ih je, sve više, pokrivala prašina, sa puta, koji je sad išao sred dolina i naseljenih mesta. pojavi se i rumen voćaka duž puta. a prolazili su i kroz neke zaseoke, gde su psi lajali. božič je pričao isakoviču, kako se nada da će ga predstaviti đeneralu montenuovo, za koga se zna da će biti carski komesar, idući put, u karlovcima. a da će se onda i on, božič, pojaviti, u karlovcima. pavle je to, jedino, zapamtio, iz dugog razgovora. božič je sad počeo da ispituje isakoviča i o njegovom imovnom stanju, i o nekim rođacima njegove žene, rakičima, u vukovaru. oni se sele u rosiju, a nagovaraju, da pođe, i njega. gospoža evdokija ga tek sad, pred veče, poče da zapitkuje o tom kakva mu je bila žena, je li bila lepa, i crnka, ili plava? kako to da je smert zadesi, prilikom porođaja? trandafilka joj je, kaže, pričala da isakovič više ne misli da se ženi. kako je to čudnovata namera. božič, valjda, videv i sam da je isuviše tog razgovora, poče da priča o konjima. njegov joldaš, veterinar, mladi, grofa para, tvrdi da i životinja ima dušu. prema njegovom iskustvu, vrani konji su opasni, a riđi konji, koji imaju crnu glavu, najbolji. najtrajniji su, i najverniji, mrkovi. konji koji imaju male, duboke, oči, često rano oslepe. a treba se čuvati konja kome štrči uvo napred, a drugo zaostaje kao veštice. najbolje je obratiti pažnju na vrat u konja. vrat, u telesnoj konstrukciji konja, igra onu važnu ulogu koju, u konstrukciji telesnog sastava žena, igraju da izvini njegova ćerka i ne treba to da sluša ženska kolena. gospoža evdokija, koja je slučajno u tom trenutku bila malo zadigla suknju, sedeći prekoputa, pa počela da priteže svoje štrimfle, nasmeja se. ona je izrazila mišljenje da, kapetanu, saveti njenog muža svakako nisu potrebni, kad je reč o ženama. njen je muž, reče, uobrazio, kao što to uobraze svi ostareli ljudi, da treba nešto naročito znati, o ženi. ne treba, prema njenom mišljenju, mnogo znati o ženi, a naročito ne toliko, koliko misli da zna njen muž. sve što je potrebno znati o ženi, ona će i sama, u ljubavi, kad joj ustreba, znati reći. gospožica tekla vrisnu kad to ču. rekla je, glasno, ocu, da njena mati, izgleda, kapetana preže, preže. iako je i takve razgovore bio čuo u temišvaru, isakoviču takvi razgovori nisu bili ni zanimljivi, ni prijatni. pomisli, kako su oni, tamo, na turskoj granici, različiti, od ovih njegovih sunarodnika, koji su familija bogatih voskara u budimu, a doprli i u veliki svet, u vijeni. tek da nešto i on kaže, reče da je, prema njegovom iskustvu, u konja, najvažnija. kopita. ako se kopite u konja lako krune, ni ostalo na njemu ništa ne vredi. božič je pričao da je njegova žena, možda, jedina oficirska žena u vijeni koja ne jaše. montenuovo ima sestru, koja je devedeset godina, ali, verovao isakovič, ili ne, da mu iz duše kaže, ta baba i sad dolazi, svako jutro, u školu jahanja grofa para, i jaše. treba paziti, reče božič, kad se konj kupuje, da nema debeo vrat. to mu jako otežava glavu. takvi konji ne vrede mnogo i rano crkavaju. tako su se, do varoši gran, familija božič i isakovič razgovarali. zatim su ćutali i zevkarili. tek posle duge vožnje, uveče, konjušar poče da viče, i pokazuje gran, koji se bio pojavio, u daljini. sunce je tek bilo počelo da zalazi, a božič je bio zaspao. počeo je, kroz svoje škrgotine u ustima, da pišti. kad se trže, poče, i on, da pokazuje pavlu tornjeve varoši, u daljini. na vidiku, ispred te varoši, prašina je bila počela da se plavi, a iza oranica i voćnjaka i useva, koji su se zeleneli, isakovič je ugledao na jednom brdašcu, kao ruševine, i neko utvrđenje. krovovi grana pojaviše se, ispod tog brdašca, u večernjoj rumeni. ta varoš, koja je počela da se pomalja iz daljine, bila je, dakle, tu. bio je to svet u kom je isakovič mislio da se, na putu, sakrije, i skloni. to je bila java, nije bilo priviđenje. pa ipak, u isti mah, ta varoš, u nekim žutim baruštinama dunava, sa brdom koje se plavelo i koje je, posle, nestalo, u večernjoj tmini, isakoviču se činila samo kao neka luda igra zrakova sunca, svetlosti večernje, oblaka, nebesa neka omama ljudskih očiju. božič mu je obećavao da će u toj varoši, i za njega, naći prijatno prenoćište, pa će, posle, putovanje nastaviti. ne valja se žuriti. tako se, eto, desilo da je isakovič putovao sa familijom božič. tako se, eto, desilo da je upoznao ćerku i unuku budimskog, bogatog, voskara, koji se pisao despot, a zvao despotovič. jego blagorodije, čestnjejši pavel isakovič, ritmajstor novouspostavljenog polka sirmijskih husara, koji je bio premešten u pehotu, pa je dezertirao, na svom putu u rosiju, tako je, eto, stigao, u varoš, u koju nije bio pošao. u kojoj nikad dotle nije bio. u koju se nikad više vratiti neće. beli zec i crni ajgir na putu. na svom putu iz budima u beč, major joan božič, sa ženom i ćerkom, u proleće godine 1752, prvu noć proveo je u varoši gran. noćio je kod jednog serbskog komersanta, u serbskoj varoši, ispod ruševina tvrđave u granu. kapetan, koji je doputovao sa božičem, smešten je u komšiluku, kod apotekara arcibiskupije. taj apotekar se zvao alojz hernhuter. iako se austrijska pošta, sa svojim kolima chaise de poste, već vozila dobro u prestonicu carstva, svaki se putnik radovao da ne noći u traktiru, ili u kolima, pod vedrim nebom. bilo je sigurnije, i udobnije, kod nekog prijatelja. komersant krečarevič, kod koga je božič prenoćio, bio je rođak despotoviča. apoteka arcibiskupije, koja je bila u komšiluku krečareviča, zvala se u varoši. die alte apotheke a u arcibiskupiji. pharmacopolium. u serbokoj varoši, nazivali su je, prosto. travara. hernhuter se radovao gostima i često je primao, na prenoćište, putnike, a naročito oficire. imao je tri kćeri, pa se nadao da će se neko, među oficirima, spanđati sa njegovim ćerkama. hteo je da ih skine sa vrata, pre nego što umre. devojke su, međutim kad ostadoše bez majke čuvale jedna drugu, pa su ljubakale sa oficirima, ali, u krevet sa njima nisu puštale jedna drugu. bile su već usedelice, kad je isakovič prolazio kroz njihovu kuću. one su, uzbuđeno, posmatrale lepog oficira, koji im je, iznenada, došao u kuću, po mraku, uz svetlost fenjera. ali, njega je pratila, kao sen, božičeva kći, pa su ćerke apotekara mislile da su to verenici. razmeštanje gostiju, po mraku, ispalo je pomalo jezivo i avetinjski, ali je pavle, uskoro, zaspao tvrdim snom. tri sestre su, u svojoj odaji, nastavile da se razgovaraju i kikoću, i da gaču kao guske, ali su se i one smirile, pred zoru. čuo se samo lavež pasa. noć je prošla bez ikakvih događaja. šta je božič tražio u granu, isakovič nije znao, ali je, iz razgovora, naslutio da se radi o nekom novcu, despotoviča, koji je krečarevič razdao po granu, a božič došao da tera. božič se, sutradan, pred podne, vratio, iz varoši, psujući serbsku majku. familija je iduće prenoćište imala u rabu. isakovič je, u granu, ćutao i krio se, u strahu da ga ne otkriju u kontumacu, i bio je sretan, kad je božič krenuo. iako su se sad već bili privikli jedno na drugo, kao što to biva među nepoznatima, na putu, isakovič se nije obradovao, kad su se opet, svi, razmestili u kolima, da nastave, put, do prenoćišta u rabu. božič mu nije bio prijatniji, nego dan pre, a pavle je sve više slutio da je to čovek zao, koga se treba kloniti. pamtio je božičevu levu nozdru, koja je bila kriva, i uzdignuta, pri razgovoru, kao da je život nešto smradno, što je božič mirisao samo zato što je morao. gospoža evdokija se isakoviču činila, tog dana, još lepša, nego dan pre, ali je i sa njom, da mnogo razgovara, izbegavao. njen tamni pogled, kojim ga je u kolima gledala, bio mu je dosadio. ta žena je imala čudne trepavice, od kojih su gornje bile duže nego donje, pa se isakoviču priviđalo, kad bi pogled spustila, da to sleću neki noćni, crni, leptirovi, čija se krila sklapaju. ona u takvim trenucima skoro i nije disala, a nozdre su joj bile tanke, nepomične, skoro providne. kad bi se hladila crnom lepezom, ličila bi toliko na njegovu pokojnu ženu, da bi se ježio od te pomisli. pitao se, otkud ta čudna igra slučaja da, u isti mah, jedno žensko biće ode, sa ovog sveta, a drugo, sasvim slično, pojavi se, pred nama. a liče kao sestre. a što je duže sedeo pred njom u kolima, njene otkrivene grudi, njena noga, njen pogled, njen glas, ličili su, sve više, na grudi, na nogu, na pogled, na glas, one koja je bila u grobu. gospoža evdokija, koja dabogme nije znala šta pavle razmišlja, sedela je ćutke. protivno onom što je očekivao, njena ćerka, međutim, opet mu je brbljala svašta, kao i dan pre. a pavle je, u sebi, priznavao da mu smeh te mlade devojke sve više godi. bila je ljupka, sa ljupkošću vrlo mladih devojaka, koja brzo prolazi i ne traje dugo, kao ni lepota te vrste. putovali su kroz granje, izišav iz grana, kroz polja i šumarke, kroz proletnji dan, a isakovič je morao da prizna, samom sebi, prvi put, da putuje vrlo lepo. osećao se veseo, i sam, u tom proletnom danu. bio je zaboravio sve drugo. joan božič, posle, imao je neke črezvičajne poslove, i u rabu. opet je naplaćivao neke novce svoga tasta i opet je psovao. opet je obilazio serbske komersante, kojih je još bilo, i u rabu, ali je noćio kod organiste biskupije, koji se selio iz raba, u beč, u službu kod gospože montenuovo. taj organist se zvao johan šmerc. prema pričanju pavlovom, bio je to čovečuljak, ostareo, suh, u odelu crkvenjaka, koji se bio kao opio radošću da će život završiti u beču, u službi jedne velemožne gospože. šmerc je bio vid toliko upropastio u crkvi u rabu, da je hodao kao oslepeo. udarao je štapom u zidove kuća i tako je prolazio. obično ga je žena vodila u crkvu. drugde više i nije izlazio. a svirao je zatvorenih očiju. klanjao se duboko božiču, a primio je učtivo i isakoviča, u kuću. kad je čuo da je isakovič udovac, održao je čitav govor, na nemeckom, o braku, koji je najveća sreća u ljudskom životu, ako se supružnici dobro izaberu. sedeo je sa gostima, do ponoći, u razgovoru, a kad bi hteo da zove ženu, udarao bi štapom o patos i žena bi mu došla. gospoža šmerc, jedna mala starica, odevena u crnu taftu koja je, kad bi izlazila u varoš, metala šešir, pun ruža, na glavu mirisala je sva na zovu. ona se, kao i njen muž, radovala, da se vraća u prestonicu, gde je provela devojaštvo. a radovala se i gošćama, koje znaju nemecki, a koje je ispitivala o tom, kako se sad žene oblače u beču. kuća johana šmerca to jest kuća organiste biskupije u rabu imala je prozore samo u baštu. na zidovima, prema ulici, prozora nije bilo, nego su bile freske nemeckih trubača i talijanskih anđela na zidu. ta kuća, kao i tolike druge u rabu, bila je preostala iz turskih vremena, a ličila je na neki golubarnik, u kamenu. bila je na tri ćoška, kao uzidana u neku kulu. bila je utvrđena u svakom svom uglu, velikim, belim kamenom. imala je strehe vrlo visoke, a prozorčiće tako uske, da su isakoviča sećale na puškarnice, u zatvoru, u temišvaru. ulaz u tu kuću mogao se braniti jednom jedinom sabljom, ili jednim musketonom, ali su ta vremena bila prošla. u biskupskim baštama u rabu vladao je, već davno, potpun mir. noću se tu čulo samo škripanje gvozdenih petlova na krovu, koji vreme predskazuju, i škripe, kad vetrovi duvaju. šmerc je božiču, i njegovoj ženi, ustupio svoju odaju, a gospožici sobu na drugom spratu. kapetan je bio smešten u prizemlju. u prizemlju je bila i jedna izba, iz koje je zaudaralo, a na čijim je vratima bio naslikan beo zec, koji je bio čučnuo, na žuta jaja, u travi. pre nego što su se gosti razišli, na spavanje, isakoviču je skrenuta pažnja na tu prostoriju, ali je on odgovarao, ljutito, da mu to nije potrebno. iznuren od duge vožnje, od zastanaka po krčmama na drumu, od vrućine, od vina na putu, isakovič je, i u rabu, teško zaspao. pred zoru, međutim, imao je da sluša, stalno, bat nogu ukućana, koji su išli u posetu belom zecu. činilo mu se da je poznao, i nehotice, ćopavi korak božičev, zatim, korak johana šmerca, praćen udarcem štapa po zidu, a zatim i šum koraka, koji su bili ženski, i čiji je šum ličio na šum labudovih krila, koji je, u ratu, u pragu, na jednom jezercu, pre sedam godina, bio čuo. isakovič je imao pamćenje, za čudo. u polusnu, njemu se čak činilo da je taj ženski korak pred njegovim vratima zastajao, da je neko lokot pipao, na njegovim vratima, pa čak i to, da je neko, tiho, kucao. možda ga je sluh varao. pamtio je, međutim, da mu se to nekoliko puta pričinilo. tu, u rabu, isakovič je, međutim, imao san, koji je, posle, često, pričao đurđu, ali i đurđu smušeno i tužno. ipak, najstrašnije je bilo u tom snu, da se smehom završio. smehom koji ga je probudio. a probudio ga je sa slanim suzama u oku. imao je san o svojoj ženidbi, o svatovima, u kojima se, sa svojom mrtvom ženom, venčao, a o kojima se, po celoj bačkoj, i po celom sremu, dugo, pričalo. žena mu se, u tom snu, ukaza, onakva, kakva je bila, kad se to zbilja, u neoplatensi, odigravalo bleda, kao da je na njoj ostala mesečina, koju je toliko volela. ukaza mu se u snu, kakva beše pre nego što iziđoše pred svatove, kad ga je privukla pred veliko, okruglo, ogledalo, varvarino, da ga, kaže, vidi, kako ga više nikad videti neće, a da i on vidi nju, kako je više nikad videti neće. pritisla je bila obraz, uz njegov obraz, i svoju crnu kosu, na njegovu. stajali su tako. senator stritceski, koji je nedavno bio udao ćerku, radovao se sad, da mu se i siromašna, nagluva, rođaka skida sa vrata. nije mu bio prijatan šizmatik, oficir, za zeta, a ni ovaj, koji mu odvodi usvojenicu. ali je pavle bio čovek miran, razborit, ćutljiv, koji se lepo ponašao, pa se i senator neoplatense lepo ponašao. pitao je pavla šta želi da mu da, uz ženu. nameštaj, ili trošak za svatove. ako bira ovo drugo, daće toliko, da se pročuje. pavle onda reče senatoru da ima kuću u varadinu, kakvu, takvu, ali je željan da ženu, odraslu bez oca i matere, venča uz veselje svatovsko koje će da pamti, dok je živa. senator mu onda posla samo jedna kola nameštaja u varadin, ali je platio takve svatove, da se sa njima kalendar beležio. u tom svom snu, na putu, pavle usni svoju mrtvu ženu, kako leži kraj njega, polugola, providna, i šapuće mu. bila se prolepšala, za svatove, neočekivano, pa je u svoje svatove ušla, kako ju dotle niko nije znao. ta sirota rođaka pojavi se sad, kao neka lepotica, koju je senator krio. zasenila je i varvaru. iako se o tome nije govorilo, u ono vreme, ta siromašna rođaka senatorova ušla je u brak nevina, a pokaza se u svatovima kao rođena za poljupce, za ljubav. njen muž je to tek sad, posle njene smrti, uvideo. tek sad je, u snu, pamtio njene krupne, tamne, oči, suzne kad bi uživala dugo, u zagrljaju, sa suzama, koje su se zadržavale na oku. te oči su bile, isprva, tako mirne, duboke, a posle tako mutne, ali pune bleska, kad od uživanja blesnu. njen muž je bio susreo, u tim očima, neku ljubav, koju nije razumeo, i koju je tek sad, kad je više nije bilo, shvatio. bila je žeđ, koja ju je morila, godinama. bila je stidljiva u zagrljaju, ali je od početka imala ta rumena usta, uzvijena ujutru, sa osmehom, kao da jede trešnju. stritceski je rekao pavlu da mu daje, na tri dana, i kuću, u neoplatensi, i vinograd u varadinu, i majur u futogu, i pare, i muzikante, i piće i jela, da može pozvati celu bačku. jedino ga moli da mu šizmatičkog popa ne dovodi u kuću. to nije dozvolio, ni kad je ćerku udavao. a pavlu do tog nije bilo ni stalo. niko nije znao, koliko je senator bio propatio, od mitrovačkih fratara, koji mu nisu praštali da je kćer dao šizmatiku. oni su mu pretili večnim plamenom, u paklu, a smirili su se tek kad je petar potpisao da će deca, iz tog braka, ako budu, biti papežnici. pavle nije pristajao ni na to. on je tražio da mu ženu ne muče, pred venčanje, tim, crkvenim pitanjem, i nije puštao ženi, ni fratre mitrovačke, ni kalcane karlovačke, blizu. to će se pitanje, kaže, rešiti, docnije, kad deca počnu da stižu. nisu bili bolji, od mitrovačkih fratara, ni njihova braća u hristu, iz isakovičevog krušedola. oni su širili glas po sremu da su isakoviči primili uniju i da su napustili, za miraze, svoju staru veru. fratri su najzad vikali da će to imati da reši presvijetli kaptol, u zagrebu. a kaluđeri, da će se tužiti mitropolitu. a đurđe je vikao, da treba sačekati, da se vidi, šta je pavlov, presvijetli, rešio. lajtnant petar isakovič, koji je uzimao varvaru, video je samo ženu, lepoticu, koju se bojao da izgubi, na tom verskom pitanju. on je mnogo, zbog tog verskog natezanja, propatio. krio se pri venčanju. pavle je bio čovek ohol, prkosit, tvrdoglav i nije se krio. podnosio je sve to, osmehujući se prezrivo. gladio je svoje brke, koje je redovno mirisao. a sve je to, najteže, pogađalo varvaru i njenu, siromašnu, rođaku. one su se bojale da im stritceski, zbog toga, ne pokvari veridbu. sve se najzad dobro svršilo. senator je platio, a zlato je otvorilo i ona vrata, koja ni suze ljudske ne otvaraju. i jedna, i druga devojka, dobila je, da se venča, dozvolu. kako ih je volja, jal katolički, jal pravoslavno. kalcani su ih ispovedali i mazali svetim mirom, po čelu. a fratri su im poslali po jedan rozario. varvara se činila skrhan, ljiljan, u crkvi, pri venčanju. a pavlova se mlada pojavi kao pravo čudo. ta, dotle tako tiha, povučena, tužna, devojka, zaigra kao luda, ne skidajući oka sa muža, a zače već prve nedelje, u braku. posmatrala je pavla upaljenim pogledom, smrtno bleda. njena bogata rođaka, koja se udavala za petra isakoviča, mirno, nekako nehatno, poslušno, posmatrala je, začuđeno, kako joj rođaka pilji u pavla i šaputala bi joj. sriće ti. što piljiš u njega, tako? ali joj rođaka nije odgovarala. uoči pavlovih svatova, kirasiri su bili priredili, u varadinu, igranku, u počast gospože svoga novog polkovnika, a na tu igranku morali su da odu i isakoviči. isakoviči su tada već bili doznali da će slavonsku landmiliciju da raspuste, i otpuste, kao što su se sluge otpuštale, pa im nije bilo do igre. a sem toga, samo je petar, među njima, bio vičan da zaigra bečku igru, ostali su jedva znali polonezu. samo su u kolu podvriskivali, gorostasno. pavlova mlada, međutim, pokaza se, iznenada, igračica kakvu nacion dotle nije u varadinu bio video. ne samo da je vanredno igrala polonezu, nego i svaku bečku igru. naučila ih je, kaže, još u detinjstvu. od matere joj je to, kaže, ostalo. oficiri su se ređali, ljubomorno, da sa njom igraju, i tako je žena jednog sirmijskog husara nadigrala celu, kirasirsku, kavalkadu. pavle je u snu, sad, imao da gleda, kako mu žena igra, u svom lakom, providnom muslinu, i da je pamti kao mesečinu. još veće je bilo iznenađenje, kad ta nagluva, ćutljiva, devojka poče, sad, da ćereta, veselo. odgovarala je bezobrazno, čak i đurđu. oficiri, koji su dotle bežali od nje, jer se pričalo da je gluva na jedno uvo, i da nema miraza, zavideli su sad pavlu. a kad đurđe poče da viče da je ženi pravo mesto u haremluku, ona mu podviknu da valjda tek ne želi da tamo zatvori svoju majku? održala je čitav mali govor, kako žena treba da izabere muža, a kad ga izabere, da izdrži sa njim, do smrti, bilo kako bilo. ženi, kaže, može da se desi da se zaboravi, kao što se to često dešava muškarcu, ali, kaže, prava ljubav je samo jedna, u životu, kao što je prva ljubav, prva žalost, u životu. a kad je đurđe pokušao da je ućutka, ljutito, pavlova mlada ispriča kako je njena baba, bogata i lepa petričevička za kojom je ludovala cela slavonija imala, sa svojim mužem, osamnaestoro, a umrla za njim, u roku od nedelju dana, kad je umro. a da je htela da ima švalere, mogla ih je imati viđene, lepe, ljude sto. kad je došao dan svadbe, ispunila je svoju želju. a ta je bila, da joj oficiri jašu oko kola, veselo. a ona je bila baš ta koja je te mlade, obesne, sirmijske husare podsticala da luduju. oni su se, na konju, peli na spratove u varadinu, a skakali, u sedlu, sa pontona na dunavu, u vodu. bilo je čudo, da je sve stiglo živo. od pištolja husara u tim svatovima odjekivali su sokaci. kolo se treslo, u senatorovoj kući, tri dana. a što je najluđe, u tom kolu, najveselija je bila mlada. nisu je pustili da ode sa mladoženjom, da legnu, ali je ona sve to podnosila, sa smehom. nije skidala oči sa pavla. trećega dana, đurđe je bio skovao zaveru, da prevare svatove i sojedine mladence, u majuru. bilo je udešeno da čuveni četverac majora raškoviča dođe po njih, a oni da se, neprimetno, iskradu. tako je i bilo. samo, ta se bežanija, umalo, pa da završi opelom. ajgiri raškovičevi, paradoši, bili su navikli da ih niko ne zauzda i zaustavi, kad iziđu, sve dok se ne vrate, a kamoli da neko, na njih, upotrebi bič. međutim, kad je sluga, prošavši u korak pred kapijom senatora, predao uzde pavlu, a đurđe, nežno, ubacio u kola mladu, ona, kao dete, uze mužu bič i švićnu ajgire. konji pobesneše, a sluga raškovičev ispade iz kola. svet je bio istrčao, posle, u prašinu, na ulicu, gde je stritceski stajao i širio ruke, kao raspeće, a vikao na sluge, da pred kola iskaču, ali sve je bilo uzalud. tri puta su kola projurila kroz neoplatensu, kao da ih je nečastivi terao, dok su jedva zadržana, na dunavu. pavle je imao samo toliko vremena da zarije čizmu u gvožđa, na boku, i da pusti ajgire da se istutnje. a mlada je klečala u kolima, obuhvativši muža oko pasa, zatvorivši oči, da ne vidi smrt, u koju idu. međutim, nije ni vriskala, ni plakala. videla je samo kako, u oblaku prašine, isakoviči pred konje istrčavaju, i slušala glas pavlov, kako ajgirima dovikuje, kao da ih je molio. srećom, hungarska kola su izdržala sve to, i sve se dobro svršilo. glas pavlov je umirio ajgire, kao neko čudo. posle se pričalo da su fratri bili prokleli tu svadbu, i da je konje poplašio fratar, koji je bio digao fenjer, i ajgire zasenuo. što, dabogme, nije bilo. husari su, posle toga, rešili da se veselje nastavi u varadinu, to jest čak u majuru, u futogu. varvari beše pozlilo i njoj je bilo dozvoljeno da se vrati u očevu kuću. a ostali su otutnjali u futog, gde je kolo opet zaigralo. svatovi su bili zarobili mladoženju i mladu. tek posle ponoći, trifun, škrgućući zubima, nagovorio je svatove da poležu. muške je smestio na seno, pod strehu, a ženske u žito, u ambaru. mladence je sklonio u jedne taljige, nasred dvorišta, u mraku. zvezde su im se smejale na nebu. đurđe se spremao da ukrade mladoženju i mladu, kad svatove san bude savladao, i da izvede pavla i njegovu ženu u baštu, otkuda se moglo da beži, dole, na vodu. svatovi su, međutim, još dugo, krišom, prilazili taljigama, da vide mladu u pavlovom zagrljaju. on ju je, kao neku sestru, uspavljivao. ona mu je ležala u krilu, ali ne kao u bračnoj postelji, nego kao mrtva u zagrljaju. ćutali su. senator je imao, u majuru, pse, a među psima ogromnog garu, doraslog svakom kurjaku. taj pas je bio miljenik te senatorove siromašne rođake, koju je senator sad bio udao. te noći, ruka mlade žene ostade viseći, iz taljiga, u zagrljaju. a pas, kad vide, i poznade, tu ruku, priđe joj i nasloni na nju svoju njušku. osetio je, valjda, da će ta lepa, nežna, ruka, uskoro, biti u grobu, pa je nad njom prolio suzu. mlada je, međutim, iznenada, osetila, kao grobnu zmiju, tu njušku, a videla, iznenada, samo zverske oči, u psu, u mraku. vrisnula je. a taj jezivi vrisak odjeknuo je kroz noć, daleko. dok je ona drhtala i plakala u pavlovom zagrljaju, svatovi se probudiše, i ludilo je opet otpočelo. kolo se treslo i smeh se orio. tek docnije, dozvoliše pavlu da odvede svoju mladu ženu. a đurđu se desilo nešto čega se, posle, sećao, celog života. on je bio legao, na avliji, u seno, jer mu, razume se, nisu dali da poseti anu, koja je ležala sa ostalim ženama oficira u žitu, u ambaru. a taj debeljko, koji se budio kad je hteo, pa i pre nego što kokoti zapevaju, nije umeo, to jutro, da se probudi, kad je trebalo. hrkao je, strigao, kao panj u hrtkovcima, duvao, a probudio se ujutru, bunovan, tek kad je i sunce granulo. a kad je otvorio oči, vide, i ču, kako mu se glasno smeju. imao je šta da vidi. neko mu je bio raskopčao husarske čakšire, razdrešio učkur, i nakitio ga, šarenim šeputima, tamo gde im zaista nije mesto. nakitili su ga bili kao čuturu, kakve nosi onaj ko u svatove zove a koje su zvali fiferi u novom sadu. a što je bilo najgore, posle se u garnizonu pričalo da mu to nisu namestili drugovi, oficiri, nego žene, da mu se osvete za neslane šale, koje je sa gospožicama i gospožama terao. da pamti, kad je u svatovima bio, i ko mu je bio fifer. major joan božič, na putu iz budima u beč, pošao je iz raba, rano u zoru. hteo je da prenoći u ergeli grofa para, kraj vizelburga, gde je imao da pregleda neke kobile i jednog ajgira, koje je bio kupio đeneral montenuovo. ergela grofa para letovala je, tu, kraj vizelburga, na jednom grofovskom spahiluku, gde je grof imao lovački dvorac herrenhaus. bio je čuven po tome, da je tu, pre nekoliko godina, car lovio, ozebao, otišao natrag u beč bolestan, i, kroz osam dana, umro. isakovič je bio, te zore, prvi, pred kućom johana šmerca, u kolima. a bio se zavukao pod crne, kožne, arnjeve, kao da se krio. bojao se da ga ne otkriju, sad, kad je tako mirno stigao u blizinu prestonice. imao je papir, kao dokaz da je otpušten iz vojske, pun pečata, ali je taj papir hteo da pokaže samo kad bude došao trenutak, života, ili smrti. u tom papiru, koji je bio spasao, iz one dereglije, na begeju, voda je uprskala neke potpise, pa se bojao da to ne izazove sumnju. dotle, on je hteo da pokazuje samo freypass koji mu je trandafil bio nabavio u budimu. a taj je bio šaren. očekujući, tako rano, božiča i svoje saputnice, isakovič je bio neko vreme, sam, na pijaci u rabu. na tom trgu, ispred crkve, spremao se toga dana vašar. trgovci su bili razmestili svoje tezge u kvadratu kuća, arkada, kapija, pa su čekali da se jutarnja misa svrši i da oni počnu. opštinski zvonar, sa zvoncem u ruci, hodao je po pijaci, među tezgama trgovaca, kao paun. čekao je da sveštenik iziđe iz crkve, pa da on zazvoni, i da znak da prodaja može početi. gomilice sveta, naročito žena, već su počele pridolaziti. isakovič je bio sam u kolima, a konjušari su stajali ispod arkada, a kupci su trčkarali, među tezgama, kao mravi. katkad su se i sudarali. pavle pomisli, kako je to ludo, da je i on došao to da vidi, iako to on više nikad neće videti. učinila mu se sasvim besmislena ta neposredna veza, između te, prolazne, slike ljudske delatnosti, u rabu, i njegovog života, njegovih patnji, njegovih želja i nada. šta je imao da dolazi, i to vidi? ta veza bila je sasvim nehotična. kad bude, kroz časak, dva, krenuo iz te varoši, ta slika će se i ubuduće ponavljati, ali za njim neće ostati, tu, ni njegova senka. kao i njegov trifun, pri odseleniju iz mahale, koji je ugledao na zidu bela mesta u prašini, tako je i pavle, na tom svom putu, osetio da je sam, samcit, u nekoj prašini, koja se diže kud prolazi, a koja se slegne, kad prođe. ono što mu se činilo neprolazno, bila je ta njegova želja da ode i da se pojavi u rosiji, da se tamo odseli. ono što nije bilo prolazno, bila su ta tužna osećanja njegova i njegovih sunarodnika. uopšte ljudska osećanja. jedan od tih trgovaca, koji su se vrteli oko svojih tezgi, na toj pijaci, ugleda usamljenog oficira, u kolima, pa mu priđe. ponudio mu je na prodaju svoju abu. nigde takve abe nema, kaže. molio je kapetana da siđe iz kola i vidi njegovu robu. a kad isakovič i ne odgovori na to, čovek ga začuđeno pogleda i upita. otkud njegovo prevashodstvo ide i zar neće ništa da kupi? a kad čestnjejši isakovič ne odgovori, ni na to, ni jednom rečju, trgovac zavrte glavom i ode. kao kad čovek susretne nekoga koji ima nemi osmeh ludaka. najzad se pojavio i božič, i gospoža evdokija, sa ćerkom. smejali su se kapetanu, što je tako poranio. pojaviše se i domaćini i poče praštanje, ceremonijalno. pavle ču, kako gospoža evdokija obećava domaćici da će joj se, kad, u beč, dođe, odužiti, za gostoprimstvo. kad su, za trenut, ostali sami, kraj kola, gospožica božič reče, smejući se, isakoviču, da joj je ta babuskera pokvarila najlepšu noć, koju su mogli provesti, šetajući, u bašti. tri puta je, kaže, silazila, i tri puta se domaćica, kao bajagi slučajno, stuštila za njom, da bi joj onemogućila ono što je babama nemoguće. zatim su, uz viku konjušara, pošli. bez ikakvog pregleda u kontumacu, izišli su iz raba i pojurili, na putu koji je vodio u ajzenštat i vizelburg. božič je imao odmorne konje i novog kočijaša, koji je poznavao okolinu. pri prelazu jarkova i drvenih mostova, taj čovek bi odmah znao orijentaciju. znao je svaku baruštinu. bio je jedan od slavonaca, u tom kraju. a kad bi se i njemu desilo da zastane, među baruštinama, pa da izgubi put, za trenutak, isakovič bi slušao kako kuka, na konju. ajme mene križopuće. odmah zatim prisetio bi se i poterao. kroz sat, dva, tle je postalo sasvim suvo i peskovito, pa su odmicali brzo. već pred podne bili su od raba daleko. po podne se pojaviše neki brežuljci u daljini. drum koji je vodio u vizelburg i nije bio drum, pravi drum kao uostalom ni drugi, u to doba, u tom kraju nego je bio neko isušeno korito, neke rečice, utabano bezbrojnim kopitama ergela. kola su po toj glini jurila lako. a još lepše su se vozili po podne, kad su stigli na zelene trave, na bezmernim utrinama prema vizelburgu. u daljini, desno, širile su se baruštine, među rukavcima dunava, a levo se pojaviše humke, duž kojih su se videli jablanovi. pavle je posle pamtio, sa te jurnjave, samo neke krčme i đermove, i drvena raspeća, u travi, punoj bulki kraj kojih su se odmarali. bili su ćutljivi tog dana, dok su jeli. bili su svi neispavani, umorni, zaneti svojim mislima. zatim je četverac opet jurio, kao da ga vijaju. božič je ponavljao svoje pitanje. zašto kapetan neće, kad u beč stigne, u njegovu kuću? a pitao ga je, mnogo štošta, i o trandafilu. pitao ga je i kako je noćio u rabu. jesu li mu snovi bili lepi? tek pred zalazak sunca, kad su se na nebu pojavili oblaci, i kad je bilo zahladnilo, kola su zašla u neki predeo pun šumaraka i trske. prolazili su, posle, i kroz neka sela, sa šašarikom na krovu kuća. razgovor u kolima tek je tada postao življi. duž puta se tada pojaviše neki, visoki, plavi, ljudi, i plavi kaputi. božič je pričao isakoviču da su to novi, nemecki, naseljenici marije terezije, sa rajne, heidebauern. montenuovo misli da treba, odavde, slovensko stanovništvo iseliti. zatim je počeo da preti, u šali, isakoviču da će mu uzeti, na faraonu, večeras, i poslednji taler. a pavle je odgovarao da se ne boji i da na kocki nikad ne gubi. pavle je gubio, tamo, na begeju, u onoj deregliji, ali hotimično. hteo je da zavara i odobrovolji kirasira, koji ga je terao u arest. kod rakosavleviča i trandafila se, međutim, bio snabdeo novcem i kartabiankom, koju je njegov rođak, bankar, kopša, u vijeni, imao da isplati. pokazivao je svoje talere božiču, jer je i božiča hteo da odobrovolji. božič je zasvetlio, kao lisac, očima, kad vide novac. kad bi negde zastali, u nekom šumarku, božič je silazio iz kola, da mokri, a pozivao isakoviča, glasno, da mu pravi društvo. smejao se kapetanu, koji od stida crveni, a vikao je da nagone tela treba zadovoljiti. to kažu i franceski filosofi. božič je ponavljao, kako je teško pogoditi godine žena, a lako u konja. konj, kaže, kad zađe u četvrtu godinu, izgubi oba zuba, ždrebnjaka. a kad uzme šestu godinu, na zubima mu se pojave rupice, koje se gube u sedmoj godini, a gube, potpuno, u osmoj godini. kad konj navrši devetu godinu, svi su mu zubi ravni i glatki. u desetoj godini, godine mu se još mogu odrediti, po zazubicama. posle jedanaeste godine, teško je konju godine odrediti i pogoditi. kao posle tridesete, ženi. kao i isakovič, i božič je smatrao da nacion, od žena, nema šta da očekuje. one naginju nacionu otkud su im švaleri. kao i isakovič, i božič je sumnjao da će se mucule, malenice, monastirli, brinuti da se ruka kneza lazara sačuva i zlatom ukrasi. iako je pričao i da je religiozan, božič je pričao da će mu ćerka otići u manastir papežnika, po želji gospože montenuovo, da kaligrafiju i igranku uči. on joj ne brani. u tom manastiru, hrist, za vreme noćne mise, tako gospoža montenuovo tvrdi, uzima kaluđerice na svoja, probodena, rebra, pa ih mazi. i tekla hoće to da vidi. a svemu je tome kriva ona luda rakička, u vukovaru, rođaka njegove žene, koja je prosta, ali bogata, pa će sve njegovoj ćeri ostaviti. ona je tražila da se tekla vaspita, kao što se vaspitavaju gospožice monastirli. a ima načina da se godine starosti, i kod žena, utvrde, i pogode. ali, to ne može da kaže kapetanu, dok mu ćerka trpa rukavice u usta. kazaće mu kad ostanu sami. prema mišljenju božiča, bio je došao kraj njima, oficirima, koji su ruku cara lazara u srem preneli. sad je carstvo komersanata serbskih i u vijeni. on se ne meša među njih. on misli da svi, serbski, oficiri treba da se odreknu selidbe u rosiju, a ostanu u austriji. verni prosvećenoj imperiji u kojoj smo utočište našli. i veliki i mali. on tako misli. a kako kapetan misli? kad bi kola zastala u nekom šumarku, božič bi uzimao ćerku pod ruku i vodio je u šetnju, kao da su verenici. na svoju ženu uopšte nije obraćao pažnju. ostavljao je kapetanu, nek se zabavljaju kako znaju. pri tom šetanju, božič i njegova kći stalno su se nešto smejali isakoviču, a kad bi se vratili, uzimali su ga za ruku, pa bi igrali sa njim, kao što medvedari, sa medvedom, igraju. isakovič je bio zapazio da je božič prosvećeniji i načitaniji od njega, a takvi su se, u to doba, u njegovom nacionu, na prste mogli izbrojati, pa im se i isakovič divio. postajao je, međutim, baš zbog toga, sve stidljiviji, sve ćutljiviji i namrgođeniji, u društvu. bio je utučen, jer se, posle onog sna, o svom venčanju, probudio u ludom smehu, pa mu se činilo da postoji neki svet koji nije više java, ali ga snovi još uvek u taj svet vraćaju. a u koji više, na javi, povratka nema. bio je željan, zato, da ga ostave na miru, i da ostane sam, sa tim svojim tužnim uspomenama, a ne, furtum, da ga, što se ne ženi, pitaju. kad bi ostali nasamo, božička se, međutim, naslanjala na njegovu ruku i vodila i njega u šetnju. osećao je, kao neke golubove, tople, njene grudi, pri hodu. ona ga je mnogo štošta pitala, ali je pavle odgovore izbegavao. a sve se i sa njom svršavalo na tom. zašto se nije ponova oženio? neće valjda ostati udov, večno? gospoža evdokija, sa svoje strane, prilikom svake takve šetnje, pričala je, sve više, sve duže, isakoviču, o svom braku, o svom mužu. dva puta je, uz tu priču, imala suzu u oku. isakovič je sve to slušao i ništa nije razumeo. osetio bi samo, kad bi je iz kola skidao, kako mu gospoža evdokija pada, hotimice, u krilo, kao da želi da u njemu potpali utrobu i da probudi u njemu, mušku, požudu, koju već davno nije osećao. kad bi mu se to i desilo, isakovič je spuštao gospožu evdokiju, brzo, na zemlju. ona bi ga, posle toga, gledala, začuđeno. gospoža evdokija priznade pavlu da se pribojava, da je kapetan zaneo, uz put, njenu ćerku, pa da će to ludo devojče, koje ni otac ne može da savlada, pre nego što u beč stignu, sasvim izgubiti glavu. velika je briga za roditelje, imati udavaču. otac bi hteo da je uda za jednog, matorog, brata gospože montenuovo. nije čudo da šiparice, kad hoće, silom, da ih, tako, udadu, zažele da se bar, pre toga, malo provedu. pa sanjaju da provedu, bar dvatri dana, makar i samo jednu noć, na ruci čoveka koji je pravi muškarac, i koji zna, i može, da usreći mladu ženu. njena joj je tekla priznala da bi i ona tako vrlo rado. božič kaže da treba da je, kad se vrate u beč, dadu, na neko vreme, u manastir, da nauči najzad kaligrafiju. isakovič, u čudu, uveravao je gospožu evdokiju da njena ćerka nije učinila ni korak, koji bi bio nedostojan mlade devojke, nego joj je milo da se malo našali, sa njim, neukim oficirom, koga je srela na putu. tekla je dobro dete i zaboraviće ga, čim u beč stignu. gospoža evdokija, međutim, odgovarala je da ne misli tako. ona se pribojavala da je kapetan, svojom muškom pojavom, i udovištvom, ošamutio njenu ćerčicu, koja je i suviše zrela, za svoje godine. plače u snu. a kad su same, govori samo o kapetanu. isakovič onda, ušeprtljivši, poče da uverava gospožu božič da je on čovek častan, i da, pri samoj pomisli da to devojče nešto oseća prema njemu, od stida, crveni. mogao bi joj po godinama otac biti. on, u njenoj ćeri, vidi samo jedno bajno stvorenje, kao neku malu rođaku, koju je bio izgubio, pa susreo na putu. gospoža evdokija, međutim, dodade, jetko, da je prirodno da mlada devojka, kad upozna muškarca kapetan kao što je izgubi glavu, te i pamet da izgubi može. ona, kad se udavala, nije znala mnogo o braku i ljubavi, ali sad može reći da zna da devojke, u tim godinama, pošešuljaju. i ona bi, na ćerkinom mestu. muškarci ništa ne znaju. devojke obuzdava i familija, i svet, i stid, i strah, ali sve to ne pomaže, ako ih ne drže kao kuče na lancu. je li video kapetan kako kučići lude i pokušavaju da svoje uze prekinu? niko ne voli da ga vezuju. ona se, kao mati, nada više od kapetana, nego od ćerke. ćerke materi, sve, ne kažu. ćerka joj je, međutim, sve ispričala, šta bi, na onom proplanku. ona je to oprostila i nije rekla, ništa, božiču. božič bi bio ćerci leđa polomio. isakovič je sav crven u licu slušao tu buču materinu. božička ga je, međutim, za sve vreme tog ukora, gledala, milokrvno. posle zalaska sunca, tog dana, božič se, tako, lagano, približavao mestu, za koje je rekao da se zove vizelburg. tamo ga, kaže, u ergeli grofa para, čekaju, a imaće prenoćište, lepo. on treba da vidi neke vrance, koje montenuovo kupuje, a veterinar grofa para, prosvećen čovek, koji čita franceske filosofe, zna ga dobro. a zna ga i upravnik ergele, andreas valdenzer. isakovič će imati prilike da vidi, tamo, dvorac, i kako, prave bečlije, žive, u ovom, okolnom, varvarskom, slovinskom, narodu. kola su tada već bila zašla u neko selo i dizala su prašinu, u koju se mešao, sa svih strana, miris lipa koje su te godine bile procvale rano. začu se, odnekuda, i neko, sitno, seosko, zvono. isakovič posle ugleda, na dnu jedne aleje, herrenhaus, zidan u crvenu ciglju, sa prozorima belim, zaraslim u divlju ružu. pred zgradom se video vrt u zelenilu i vodoskok, koji je prskao u visinu. približujući se toj zgradi, u drvoredu, pavlu se učini da ih stoletni hrastovi predaju, iz senke u senku. gospoža evdokija se tužila da su joj utrnula kolena, i da se seća kako su, prošle noći, u rabu, mirisale lipe, isto tako. i jasmini. a božič je onda upozoravao pavla, kako žene ne znaju da misle ništa korisno. nego su, u svemu, podložne uobrazilji. ne vredi miris lipa, nego tej od lipa, odličan, za stomak čoveka i za bešiku. a bez funkcionariuma bešike čovek ne može imati ni dobre, filosofičeske, franceske, misli. treba se truditi oko toga da se naš nacion prosveti. samo će prosvečanost moći naš nacion usrećiti. isakovič, kaže, ne uviđa da je naše zlo u tome da smo svi prosti. pavle nije više slušao tog, ispršenog, oficira, mnogo starijeg od sebe, niti mu je odgovarao. konjušari su, međutim, počeli da viču, a iz herrenhausa istrčaše lakeji. psi su lajali. u vratima herrenhausa, u bašti, između dva bela stuba, obrasla ružom, pojaviše se ukućani. neki čovek neobične gojaznosti, u čizmama do iznad kolena, u belim, jahaćim čakširama, od kože neka žena, u žutoj, svilenoj haljini, do zemlje, povisoka a iza nje, mlada devojka, u zelenom, koja im je mahala rukom. na kući su bili upaljeni svi fenjeri, a u prozorima su gorele sveće. sav je herrenhaus treperio, kao da plovi, po nekoj vodi, u večernjoj svetlosti i tmini. putnici su bili srdačno dočekani. isakovič još bolje, kao što su to, obično, oni koji su nepoznati. božič je posle vikao, da kapetan vidi, pred sobom, njegovog, starog, prijatelja, koji je bio mađioničar, na konju, u školi jahanja grofa para, i čuven konjanik, kad je bio mlad. a valdenzer je na to stenjao i dodavao da je taj isti sad ostareo, pa se, na konju, kao prazno bure, klati. valdenzer se učini, zaista, grdosija, pavlu, izbliza kad je obukao dug, plavi kaput u kući. njegov trbuh, njegovi obrazi, njegovi kukovi, bili su okrugli kao neki burići. međutim, bio je nasmejan, i pažljiv, i upozoravao je gospože na stepenice. tresao je napudrovanu kosu, u koju su mu bili uvezali crne šepute. gosti su bili brzo raspoređeni po kući. domaćica, koja je u mladosti, možda, bila lepa, imala je sad još samo lepe, plave, oči. ličila je u kući na metlu, koju su obukli, i koja paja patos u svakoj odaji. isakovič joj je bio prijatan gost i ona mu je pričala, kako im je grof dao samo ove prostorije, koje imaju prozore u avliju i štalu, ali su ujutru u hladovini. sunce ga neće rano buditi. iako su, kaže, ostale prostorije pod ključem, ona ipak mora, svaki dan, da ih čisti. ali to se ne čuje, i, neka kapetan ne brine, lepo će noćiti. u opštoj graji, božič je predstavljao isakoviča, kao rođaka, sunarodnika, čuvenog junaka, imućnog, udovca, ali koji ne misli da se ženi. a pavle je ušao u tišinu svoje odaje, kao da će noćiti u grobnici. sa osećanjem da je opet stigao nekud, kud nije nameravao ići, a otkuda nije sasvim sigurno da će u rosiju otići. bilo je mnogo vike i smeha, dok su se svi razmestili po kući i dok su lakeji svakom doneli prtljag, koji su bili pomešali. valdenzer je išao po kući da goste poseti. smeh je odjekivao gde god se pojavi. vikao je samo da budu tačni u trpezariji. kroz jedan sat. pavle je pričao svojim bratencima, da je u herrenhausu, kraj vizelburga, bio smešten u jednu sobu u prizemlju, otkud su stepenice vodile na sprat. pendžeri su mu bili u gvozdenim rešetkama, a zarasli u ruže. uz svetlost kandelabra, pod prozorom je video, u mraku, bokore jasmina. lakej grofovski koji je bio ostavljen da služi upravnika, preko leta, dok su grofovski konji letovali u ergeli doveo je bio pavla u tu sobu, a pokazao mu, u predsoblju, malog crnca, od porcelana, koji je bio sat, a sate klimao glavom. u ormančetu, na kom je stajao taj mali crnac, bio je noćni sud. isakovič je, ljutito, rekao, čoveku, da njemu, to nije potrebno. iz tog predsoblja, ulazilo se u sobu, u kojoj je imao ogromnu postelju, a tolika ogledala, da se pavlu činilo da je sa njim ušlo pet isakoviča, koji su se kretali, kad se on kretao, sa desna, sa leva, sa leđa. nasred sobe, na stolu, od porfira, ugledao je svoju abu, svoju torbu, i na njoj sablju. učinili su mu se još siromašniji, nego u granu, i rabu. sve je dalje odlazio od sveta, u kom je dotle živeo, gde je svoju familiju imao, gde se dobro osećao. u neki svet, sa kojim nikakve veze nije imao. u jednom ćošku stajao je pult, za muziku, a na njemu isakovič ugleda jednu flautu. i note. domaćica mu je rekla da je njena ćer, baš tog dana, dobila, iz ajzenštata, novu muziku der zerstreute. pitala je kapetana da li svira u flautu. pavle je pričao bratencima da se na to samo, kiselo, smeškao, pa joj reče da su njega učili kako da otkine čoveku glavu, a ne da svira u flautu. on, kaže, ne peva. ne svira. đurđe se na to ljutio. što ti njima, dugonjo, nisi ništa rekao, za naše gajde i prdaljku? na postelji isakovič nađe dugu, belu, spavaćicu, koju mu je neko bio ostavio. isakovič je oturi. on je, i zimi i leti, u kući spavao, go. iza postelje, pod svilenom crvenom zavesom, našao je lavoir. skide čizme, ležeći na patosu, pa se, po svom husarskom običaju, dugo prao i pirkao. zatim leže na postelju. kao onesvesnuo. sve mu se više činilo besmisleno što je u beč krenuo. trebalo je ići u rosiju, na konju, krišom, preko beskrajnih ravni, bara, kroz planinu. a ne ići i tražiti pomoć u bestuševu. otkud ovaj valdenzer? otkud ta ergela na njegovom putu? ležeći tako, umoran, u prijatnoj hladovini, svakako bi bio zaspao, da nije čuo smeh ispod svojih pendžera, i glasove, koji su dopirali iz trpezarije. skočio je na to, brzo, udesio svoju kiku, kako je najbolje znao i umeo, a zatim se obukao i dugo posmatrao, u ogledalu, kao kad bi među kirasire išao, po engelshofenovom naređenju. pitao se, međutim, u sebi, kud trči? kud žuri? koga želi da sretne? pa se seti da ga smrt, još uvek, vreba, na ovom putu što je bio zaboravio. a kad je, trčkajući nasumce, po hodniku, naišao u trpezariju, vide da je prazna. i u toj prostoriji, raskošno nameštenoj, bilo je mnogo ogledala, tako da je svega bilo pet puta više, nego u stvarnosti, u životu. a to ga je uznemirilo. iako je i on zalazio, u temišvaru, i varadinu, po naređenju, u kuće kirasira i njihovo društvo, ova raskoš, u domu jednog upravnika ergele, bila ga je iznenadila. očigledno, kuće su bile sve raskošnije, i luđe, što se više bližio prestonici carstva. on i njegovi bratenci, bogati isakoviči, bili su navikli na prostotu i siromaštvo. u njihovom krugu, mogli su se, na prste, izbrojati oni koji su znali da čitaju i pišu, a nemecki ih je govorilo, i među oficirima, malo. major joan božič učinio se bio pavlu pravi bečlija. kandelabri, koji su bleštali u trpezariji, činili su se pravo čudo pavlu, koji je takve polileje video, da vise, samo u hramu. a peć, od plave majolike, sa girlandama ruža, od porcelana, isakovič, takvu, uopšte nije video. on je znao da se, za hleb, pali slama. a vatru je znao kao vatru, šumsku, panj mu je u kući goreo. očekujući društvo, isakovič je, iz trpezarije, izišao na neku terasu i sišao u baštu, u kojoj je šedrvan prskao. šum pljuska vode dopao se umornom pavlu. a tek kad se sasvim približio šedrvanu, primetio je da nije u mraku sam. gospoža evdokija stajala je u prikrajku. bila je, to veče, u drugoj haljini, lakoj, letnjoj, skoro providnoj, imala je plavu krinolinu, posutu šljokicama, kao pahuljice što su. grudi su joj bile sasvim gole, prema običaju tog vremena u beču, a kosu je imala uzdignutu, tako da se pavlu učini, klupče crnih zmija. u ruci je imala crnu lepezu. kad je kapetan naišao, i kad je vide u osvetljenju, koje je iz trpezarije padalo u baštu, ona se nasmeja, tiho. došla je, kaže, da se nadiše malo svežeg vazduha i da gleda zvezde na nebu. da li je i kapetan željan da sa njom posedi, u bašti, malo? jasmini tako opojno mirišu. đeneral montenuovo ima ludi običaj da svojim konjima daje imena nebeskih tela i sazvežđa, pa ih je i božič naučio. pa ih je i ona naučila i sad ih zna. bila je sela, tu, kod šedrvana, na neku kamenitu, nisku, ogradu. isakovič se, ušeprtljivši, vrteo oko nje, pitao za božiča, i predlagao da uđu u trpezariju, da vlažan, noćni, vazduh ne izazove, kod gospože, groznicu. ona ga, međutim, pozva da sedne, kraj nje, pa reče da lepo putuju. ovakvi lepi dani su jedina sreća, u ljudskom životu. ne traju dugo. prolaze brzo. trajne sreće i nema, u ljudskom životu. da li i kapetan misli tako? isakovič joj, bržebolje, reče da ima krasnog, junačnog, čuvenog supruga, i divnu ćerku. živi u prestonici. sretna je, očigledno. a lepa je, toliko, da se ljudi moraju okretati za njom, gde god stigne. ponudi joj, opet, da se vrate u trpezariju. možda ih već čekaju. ona mu onda reče da na ovom putu, već danima, posmatra razliku, koja je očigledna, između njega i njenog muža. dok božič, omatorio, olinjao, trči, ili bi trčao, za svakom suknjom, da ona nije prisutna, kapetan misli samo na svoju umrlu ženu. ljudi bi rekli da je bio nesretan u braku, jer je ženu sahranio, ali ona misli da nije tako. jer ne može biti veće sreće u braku, nego takva ljubav, koju ni smrt ne može da prekine. brakovi, inače, nisu ništa drugo, nego laž. isakovič koji, već davno, uopšte, nije takve razgovore vodio, ućuta, i odstupi od gospože, što dalje, tako da ga je šedrvan prskao po licu, a to ga je, prijatno, sećalo na letnju kišicu. on je gospožu evdokiju posmatrao, ne kao lepu ženu, čežnjivo, nego kao neko priviđenje, koje je bilo lepo, ali providno, bestelesno. reče joj da božič izgleda deset godina mlađi. gospoža evdokija se nasmeja na to, muklo, ne kao njena ćerka, srebrno, nego tupo, kao kad grlice guču. kapetan je, kaže, sasvim drugi čovek, nego božič. iako je stasit i mlad, pa mora da je imao mnogo uspeha kod žena, stidljiv je i hladan, začudo. to je lepo. njen muž je ostario davno, ali eto brblja i sad ženama ono što mu je, možda, pre dvadeset godina, i pristajalo, ali što je sad smešno. ponavlja laskave reči, čak i ćerci domaćina, ponavlja, kao što vetrenjača maše krilima, i kad je prazna, na vetru. taj čovek ne ume da sakrije svoju čežnju ni za novac, ni za žene iako ga je to davno prošlo. ona zna da to svaki mora zapaziti, već prvog dana, kad upozna božiča, i nju. ta čežnja će pratiti božiča, do groba, za svakom suknjom, izuzev njegovom ženom koja ga je progledala brzo. a svi ti božičevi uspesi kod žena nisu ništa drugo, nego uobraženja. šteta što isakovič ne zna bolje nemecki, na nemeckom bi moglo bolje da mu se objasni. to je kod božiča, kaže. hvatanje zrikavaca grillenfangerci. sad kapetan zna, kako joj je u braku. isakovič se bio našao u čudu, i ponavljao je da nikad nije video stasitijeg, lepšeg muškarca, nego što je božič. to što ona govori, sve je posledica ovog zagušljivog vazduha, na putu, baruština, koje se isparavaju na dnu ovih bašta, gde se žabe čuju. zamor, nemir, koji obuzima putnike na putovanju. gospoža evdokija mu, međutim, podviknu da nije potrebno da joj govori, kao što joj je pridikovao onaj šokački sveštenik, na onom proplanku, na putu u gran. ona je tom svećeniku šokačkom rekla da bi sa čovekom koga bi zavolela, iskreno, ludo, onako, kako samo žene umeju, otišla na kraj sveta, i nevenčano, da mu čisti čizmu svako jutro. a on joj je odgovorio da je tajna ljubavi sveta i bogu, ali da u svetom pismu piše i to, da ne treba biser rasuti pred krdo, pred svinju. nije to, što ona kaže kapetanu, posledica vrućine, ni razblude, nego žudnje za srećom u životu, koju svako biće ljudsko, pa i žena, nosi u srcu. ona posmatra njega, koji je, kad mu je žena umrla, za ovaj svet kao umro, i sad ubija sebe, zbog te mrtve žene, tako reći, svako jutro. a božič? božič ne samo da zanemaruje svoju mladu ženu, nego je nudi matorom montenuovo, kome usta smrde kao da je već u grobu. zar to nije nepravda? neka razmisli kapetan o tome. do sad su putovali tako lepo. njihovo putovanje se međutim bliži sutra, ili preksutra, kraju. htela je da mu kaže sve to, da zna, i, da ne misli da je sretna, i da je sve, što se sija, zlato. ona krije koliko može, svoju nesreću i sramotu, ali je htela da se izjada čoveku koji je tako časno, tako verno, tako beskrajno, voleo, svoju ženu. pri večeri, u trpezariji, posle tog svog razgovora sa gospožom evdokijom, isakovič je bio sasvim izgubljen, kao posle onog doživljaja, sa njenom ćerkom, na putu u gran. mucao je kad su ga nešto pitali. bio je sav sretan, što se to veče, pri stolu, pojavilo i jedno novo lice u kući, mladi veterinar ergele grofa para, koji se zvao. josef edler von roncali. to je bio čovek u crnom odelu, mio kao devojka, a svirao je u flautu. trpeo je svaku šalu, koju su, to veče, na njegov račun, zbijali. božič se derao i pitao, glasno, isakoviča, šta su on i njegova žena u bašti radili. da je u pitanju njegov prijatelj, mudri i prosvećeni di ronkali, ne bi pitao. njega su, kažu, u detinjstvu uškopili, ali kapetan je zadrigo. udovci su, posle dužeg udovištva, kao ajgiri, kad ih puste na zelenu travu. pavle je crveneo i besneo. a di ronkali ga je tešio, da majora božiča ne treba ozbiljno uzimati. takvi su, kaže, hungarski husari. vole šalu. isakovič se zaricao, u sebi, da će, kad stigne u vijenu, da se potrudi da ga taj božič više nikad ne vidi. a ni njegova žena i kći. večera je tako protekla u smehu i dreci. veterinar je, posle, valjda da pavla teši, pričao isakoviču, kako je nekad lečio ljude u gracu, ali to se ne isplati. ljudi su gori bolesnici nego konji. sad konje leči. porađa kobile. doji ždrebad. a kapetan će imati prilike da vidi, sutra, u ergeli, konje kakve nije mogao nigde videti. ako se jupitru, koji je oboleo, nešto ne desi. pavle nije razumeo šta mu sve taj tihi, uljudni, mladić govori, ali mu je bilo prijatno da se iza njega skloni. veterinar, sa svoje strane, očigledno, pokušavao je da se iza božiča, domaćina, ili kapetana, krije. nije napadao žene. božič i domaćin su, međutim, glasno vikali. prepirka je među njima nastala oko toga. da li će se, posle večere prvo igrati faraon, ili društvene igre. domaćin je predlagao faraon. božič, i faraon, i društvene igre. igru, koju devojčice igraju u beču, kad igraju lopte. a počeće ona koju budu izabrali, to veče, kao najlepšu, među venerom, junonom, i onom trećom, koja je ocu iskočila iz glave. domaćica, koja je sedela pored isakoviča, šaputala mu je, kroz smeh, da je gospoža božič venera, a ona junona. predviđena kao junona. isakovič je znao ko je venera, ali nije znao ko je bila junona. a slušao je, zabezeknut, da je neka iskočila ocu iz glave. pitao se, kud ode, i među kakve je to zapao, ljude i žene? božič se, međutim, kao da je bio napit, stalno cerekao i vrteo oko svoje i domaćinove ćerke, izvodio ih u baštu, pa se i odatle čulo, kako se smeje, i kako devojčice vrište. valdenzer je pratio gospožu božič učtivo i nemo. dovoljno je bilo da mu ponudi da sedne kraj nje, pa da joj, omatoreli, teški, čovek, poljubi, kao nekoj princezi iz bajke, ruku. njegova žena smejala se na to i pričala pavlu, kakav je valdenzer umeo da bude, pre četrdeset godina, na konju. nisu hteli, jer je bio siromah, da je za valdenzera dadu. bio je otpušten iz vojske. njen otac ga je zatekao, jedne kišne noći na njenom prozoru, pa ga je, sa merdevina, strovalio, ali andreas nije vrat skrhao. ona se udala za njega i živeli su, tako sretno, tako lepo. posluga je, međutim, u trpezariji, razmestila špiltiše za igru, ali je božič tražio da se gurnu uza zid i da se prvo igraju igre, koju je on i veterinar predložio. di ronkali je pričao da tu igru igraju deca, u gracu, gde je on živeo. igra se sastojala u otimanju lopte, ispod brade, ali ne sa upotrebom ruku. nego kao u nekom konjskom zagrljaju. grudi u grudi, prislonjeno. muško i žensko. par koji bi tu igru igrao, ličio je na blizance. prvi par je bio domaćin, sa domaćicom, pa je domaćica stegla, crvenu, loptu, pod bradu, a valdenzer je otimao. onako matori, teturali su se po trpezariji, a ličili na medveda i metlu. zacenili su se od smeha. a isakovič je sve to posmatrao kao da se skamenio. zatim je, sa božičevom ćerkom, di ronkali igrao. veterinar, prema vijenskom običaju, uvek u crnom fraku, lepuškast kao neki albino, uspeo je, nekako, da preotme gospožici tekli loptu. oboje su završili igru, zadihano a prebledeli. mlada devojka posmatrala je di ronkalija, zatim, dugo, zamišljeno. božič je sa domaćinovom ćerčicom igrao. napadao je kao da ujeda. obrazi, lica, usta, njegova i njena, dodirivali su se. božič je ličio na matoru ticu, grabljivicu, koja udara krilima jagnje, a mlada devojka se branila, dok božič nije napustio igru i pao, kao onesvešćen, na jedan chaiselongue, pred ogledalom, u jednom ćošku. mlada devojka, odrasla u ergeli, na konju, bila ga je pritisla, tako, da se skljokao. pao je, sa licem i zabalavljenim ustima, i gledao u nju, pogledom ostarelog bludnika. isakovič je sve to posmatrao, ne verujući svojim očima. iako je i on bio video svakojake društvene igre, omiljene u to doba da se ovako što može raditi, javno, pred roditeljima, nije ni sanjao. strndžali su se, gore nego poslednji, u futogu, kad ostanu u mraku, da seno denu, a mladi su. valdenzer otac, dovikivao je božiču. u redu. mladost će uvek pobediti. isakovič tada pomisli da nema šta više da gleda, to veče, u tom društvu i da će najbolje biti da se on izvuče, tiho, neprimetno, i ode da spava. domaćin i domaćica, međutim, počeše tad i njegovo ime da viču. u igri, kažu, svi treba da budemo jednaki. nema izuzetaka u igri. i kapetan ima da otima loptu. on će sa gospožom božič da igra. isakovič je bio preneražen i molio je da njega izostave iz igre. on tu igru nikad dotle nije, kaže, video. ne bi je znao igrati. ispao bi glup, pri tome, i neuljudan. uvredio bi gospožu, koju mnogo ceni i poštuje. božič je, međutim, vikao, da i kapetan ima da igra. u igri nema izuzetaka. gospoža božič, i sama, priđe kapetanu, i uze ga za ruku. ne bi bilo lepo, kaže, da kapetan igru pokvari. uvredio bi domaćina, koji se trudi da ih ugosti. ne bi trebalo ni nju da izvrgne ruglu. treba i on da otima loptu. u beču, tu igru igraju i deca. gospoža evdokija bila je stala pred ogledalo, kod peći, i imala je neki čudan osmeh na licu. držala je kapetana za ruku i šaputala mu da se ne treba bojati božiča, jer joj je sam muž dozvolio da igraju. zatim je raširila ruke, kao da čeka da je raspnu. ne verujući ni sam svojim očima, isakovič onda vide, u ogledalu, kako joj, sve bliže, prilazi, i kako je crven u licu. iznenada, božič ga, kroz smeh, gurnu na gospožu. pao joj je na grudi. pavle je hteo da vikne, ali ga je ona već obuhvatila, kao da ima vrat labuda, i pritisnula ga je uz peć, hladnu, i plavu. isakovič poče da se vrti oko nje, ne bi li joj, krišom, rukom, skinuo, sa grla, loptu, tako da se i ne dodirnu. ona, međutim, poče da viče, da kapetan hoće da prevari, pri igri. namestila je sebi opet loptu, pod grlo, i ponova ga uze, čvrsto, za ruku. a već pri prvom zaokretu, pavle, preneražen, oseti kako im se obrazi, grudi, lica, dodiruju, i kako mu usta kliznuše, u tamnu dolinu njenog korzeta. odskočio je kao oparen. vikao je, da on nije vičan takvoj igri, i molio je da ga izvine. kao kad vetar, međutim, zaokupi ženski svet i diže im suknje na danu, svi su kao ludi, kroz smeh, gurali to dvoje, jedno na drugo. oni su se našli kao u zagrljaju, pijani, a teturali, tamoamo. ono što se pavlu učini najgore, te grudi, to lice, te tamne oči, koje su svetlele, kao da su zvezde, cela ta strasna, a tužna, lepotica, ličila je i u tom trenutku na njegovu mrtvu ženu. on pokuša da je, svojim ramenima, zakloni, od pogleda, i da joj skine loptu, ispod grla, glavom, kao kad se biče umiljava teletu. počeo je, zatim, opet, da moli, da se njemu dozvoli da odustane i prekine igru. činilo mu se da će gospoža evdokija pasti i da je prebledela, samrtnički. ali su ih, i dalje, svi gurali, jedno na drugo. dreka je bila velika. smeh se orio. gospoža evdokija se zari, tada, glavom, u njegovu plavu, husarsku, kurtku i, kao da su konji, zagrli ga, spustivši glavu, preko njegovog vrata, na njegovu glavu. osećao je njene usne, kako mu klize po vratu. kad je pokušao da se iščupa iz tog, ludačkog, nasrtaja ženskog, lopta mu ostade, na grudima, zakačena u širite srebrne, koje je imao na srcu. jedva je disao. čuo je samo da ona viče, da je pobeđena, u igri, pošteno i, da je kapetan oteo loptu, pravilno. kao da ih je bilo obuzelo neko noćno ludilo, društvo kod valdenzera to veče, nije se razišlo, ni posle takvih, društvenih igara. a pri odlasku na spavanje, još je dugo, u vratima, brbljalo. gospoža božič, ko zna zašto, bila je neobično živahnula, pa je, glasno, govorila kako treba iskoristiti ovakve večeri u životu, da se čovek nauživa. ne treba misliti na sutra. život ljudski liči na godišnja doba. kratko proleće, varljivo leto, jesen koja prolazi brzo, a zatim dolazi zima. žene, naročito, retko nalaze sreću u životu. dok su kod matere, žive bezbrižno, ali to prođe brzo, a posle ih, u braku, obično, očekuje samo kratka sreća. starost uskoro zakuca na vrata. ona je domaćici dovikivala, da joj je ćerka bajna, i da će im se odužiti za gostoprimstvo, kad budu došle u vijenu. ovakvo prijatno veče se ne zaboravlja. veterinar di ronkali je, pokisao od pića, postao govorljiv i drzak, pa je skakutao oko žena i vikao, da su konji sretniji od čoveka. imaju bezbrižan život, dok su ždrebeta, lepši nego život jaganjaca, koje ljudi kolju još dok su mala deca. imaju sretan bračni život u ergelama, na širokim poljima, na zelenim utrinama. žive do trideset godina, ali su trideset godina, u životu konja, možda, duže od ljudskog veka. prema mišljenju franceskih filosofa, dužina života čak nije ni važna. nego bezbrižnost u životu. otkad leči konje, a ne ljude, zarađuje više novaca, kod grofa para. to mu omogućuje da, uveče, u flautu, svira. trebala bi mu samo mlada žena. božič mu onda doviknu, da je to bar lako. eto mu francl, domaćinova sobarica. ta mala sobarica, plava, vrlo mlada, sa crnim šeputom od velura, oko vrata, lepuškasta kao lutka, baš je kroz trpezariju prolazila. ona pocrvene, kad ču šta se govori o njoj, pa istrča. isakovič pogleda za devojčetom i vide da je lepa, i u nogama. a gospoža božič mu je uhvatila pogled i uzviknu, glasno, da njen muž ume da zapazi, šta je dobro, ali da njen saputnik, izgleda, sprema se da ono, što je dobro, ne propusti. isakovič je crveneo, kao i mala sobarica, od takvih razgovora. on je pokušavao da se provuče kroz vrata i nestane iz trpezarije, a da se, pri tome, na sve strane, klanja. božič ga, međutim, dohvati pod ruku i zadrža. vikao je, da je njegova žena, zaista, progledala njihovog saputnika i da treba zatvoriti vrata, na sobi, gde noćas ta mala sobarica spava. kapetan je slika i prilika zavodnika žena. on namerava da ga, u beču, upozna sa gospožom montenuovo, ali se pribojava da će to biti i kraj njegove službe, kod te velike gospože, zaštitnice serba. niko ne voli, ni u kakvoj službi, matorog čoveka. čak ni psi, kaže, u njegovom rodnom mestu, ne trpe, kad ostari i olinja, matorog psa. kad čovek pređe šezdesetu, njegov život liči na nevinog osuđenika, koga čekaju vešala, ni kriva, ni dužna, a što je najgore, smrtna kazna mu se odlaže, s dana u dan a ne može biti dugo odložena, zna. ušeprtljivši, premeštajući se s noge na nogu, isakovič se onda prodera da ne treba slušati božiča. božič neće da kaže da je jedini život, koji je uvek lep, život konjanika. dok je mlad, jaše na jurišima, a kad ostari, drema u uspomenama, slavan kao joan božič, junak, koga on, isakovič, poštuje, kao i drugi oficiri njegovog naciona. i pročaja. iako je pavle pokušavao, iskreno, da pohvali božiča, vide kako ga božič posmatra, zrikavo, i ču kako ga opsova. božič mu dobaci da je krajnje vreme da se oproste od gospoža. treba poraniti sutra. treba da se ispava, kad već neće da nastavi partiju faraona. a i gospože jedva čekaju da se izgube, i da svrate kod onog belog zeca, koji čuči, a to je prirodna potreba. zbunjen, gadeći se božiča, isakovič se onda, bržebolje, poče praštati od domaćina i domaćice, a zatim priđe, da joj poljubi, ceremonijalno ruku domaćica mu je rekla da ga je franciska, koju svi u kući zovu francl, zaljubljeno gledala, što nije čudo. ni ona, kaže, tako matora, ne može prećutati da nikad u životu nije videla lepšeg, hrvatskog oficira, udovca. nada se da će, u njenoj kući, imati lepih snova, koje će moći, sutra, da joj ispriča. pavle se zatim ote, od ćerki domaćina, i božiča, koje ga behu opkolile, kao čavke gavrana, pa priđe božički i poče da je uverava da žali, jako, ako je, možda, pri toj ludoj igri sa loptom, nedostojnoj odraslih, bio grub, kraj sveg poštovanja, koje prema njoj oseća, a koje je ona, nimfa božanska, zaslužila. gospoža božič se, međutim, osvrte, tražeći očima svog muža, a kad vide da ga nema, blizu, poče da šapuće kapetanu, prešav sa nemeckog na prigušene reči njihovog, maternjeg jezika. držala ga je za ruku. bila je prebledela. a gledala ga je pravo u oči, svojim krupnim, crnim očima. govorila mu je da do njihovog prišastvija vijeni nema nego još samo dan i noć, ili dva dana. lepo su putovali, a naipače je ova noć lepa. božič sa njom ne spava. on spava kod domaćina, a sutra će, već u zoru, sa veterinarom, ergelu da pregleda. ona je noćas sama. njena su vrata prva, na spratu, levo, ako je o tome rad razumeti. ona će ga čekati. ležaće, dok joj ne dođe, kao mrtva. toliko je htela da mu kaže, u hitosti. dok je ona to mrmljala, pavle se bio kao skamenio. božič je nešto vikao domaćinu i nije to mogao čuti. odmah zatim, pavle zacupka, ne reče ni reči božički, nego joj samo poljubi ruku i istrča iz trpezarije. sveće su gorele u kandelabrima, duž hodnika, a jedna šandala, sa upaljenom svećom, gorela je, i ispred njegovih vrata. jedva ih je našao kao da hoda po mraku. iako je kapetan, razume se, znao za svakojake avanture u ljubavi, tim više što je taj vek, u kom je živeo, svud, u evropi, pa i u provincijama serbskim, u austriji, bio sav posvećen uživanju u postelji, pavle je, ipak, bio zbunjen, kao nikad dotle u svom životu. zato što je bio stasit, a mlad, i naročito zato što je bio udov, isakovič je, i pre, imao mnogo uspeha, i ponuda, meću ženama, naročito upaljenicama, i ženama nesretnim u braku, ali nijedna mu se, nikad dotle, nije bila ponudila ovako, bez ikakvog stida. istina, u njegovom se nacionu govorilo da, dok kučka repom ne vine, neće pas za njom potrčati, ali ni kučke ovako repom nisu mahale. to, da ga jedna gospoža, u prisustvu svoga supruga, tako drsko, poziva, u postelju, bilo je veliko iznenađenje za kapetana. činilo mu se uvreda celog njegovog naciona. kad je upao u predsoblje, vide na ormančetu malog crnca, koji klima glavom sate, a kad uđe u svoju sobu, vide na svojoj postelji nečiju spavaćicu, svu u čipkama. u istom trenutku, ugleda, pored svoje postelje, i malu sobaricu domaćina, francl. bila se trgla i stajala je pred isakovičem bez reči. da je isakovič samo malo bolje zagledao, u to lepuškasto lice, te male devojke, morao bi primetiti da ona stoji pred njim, kao zanemela, a gleda u njega kao da sanja. bilo je očigledno da joj se oficir, kao neko lepo priviđenje, dopada, i da je sirota, sva zbunjena. odmah zatim, ona se pribra i nastavi da postelju priprema. ne osvrćući se, ona ga je učtivo pitala šta želi da mu donese, sutra, kad se bude probudio čukolad, kavu, ili šolju mandelmilha? ima li neka presvlaka da mu se opere? sa isto onoliko brzine, sa kojom mu je gospoža zadala strah, i kad mu se nudila, sa isto toliko brzine, ovo mu se mlado stvorenje dopade, kao neki znak proleća i lepe noći, koja je napolju, u bašti, ostala. preletao je pogledom, i nehotice, niz njena leđa. niz njenu kosu boje kestena, niz njena pleća razgolićena, prema običaju onog vremena. kad se ona osvrte, vide kako ga i ona gleda i kako se smeši. isakovič joj onda reče da mu ništa ne treba, i da, ona, može ići. vide da ima plave oči, i zapamtio je i crni šeput oko vrata, ali joj je okrenuo leđa. sobarica ga onda upozori da iza postelje ima pajvan, koji treba samo da povuče, ako mu što treba. njena soba je u vezi sa tim pajvanom, pa kad to bude želeo, kod nje zazvone zvonca. isakovič reče da mu ni to ne treba i da može ići. u tom trenutku, vide kako je lepuškasta i vrlo mlada, a primeti i njene grudi otkrivene, jako, prema običaju onog vremena. iako to nije imalo nikakve veze sa franceskim filosofima tog stoleća, njemu bi žao tog deteta, pretvorenog u neku suklatu, prema ceremonijalu njenih gospodara. ona dakle nema sna. njoj zvone zvonca. a sutra ima da urani, pre ostalog sveta, onda, kad svako dete spava. a kraj sve beline grudi i punačkih obraza i nogu, imala je, očigledno, slabe ruke devojčica. u njegovoj familiji nije bilo toga. niti su sobarice pripremale postelje oficirima. niti su dotrčavale na zvonca. dadilja u kući trifuna ručavala je sa ukućanima i prilikom pavlovih poseta. a ni jedan isakovič nije imao, sem udovca pavla, te ancilarne vrste ljubavi, za koju je đurđe pričao da je u beču uobičajena. u trenutku kad mala sobarica valdenzera htede da iziđe na vrata, isakovič ugleda šafolj, koji je bila, da ga iznese, uprtila, pogrbljena. on joj i nehotice pritrča. reče joj da se ostavi toga. izneće on to, kad se bude razdanilo, i prosuti. ona ga je zaprepašćeno i uplašeno posmatrala, a bila je zastala, kao ukopana. smešila se, očigledno sva sretna. njene su oči bile plave i još su više poplavile, dok je u kapetana piljila. pavle je, međutim, učinio to, ne zato što je bila lepa, nego tako mlada. imao je neku čudnu nežnost, prema mlađima, koju nije imao prema starijima. a pošto je, posle smrti ženine da bi zadovoljio prirodu, i izbegao ženidbu, ponova imao dvetri takve ljubavi, koja se naziva ancilarna, bio je počeo da se ponaša, i prema sluškinjama, kao prema gospožama. prema toj maloj francl bilo ga je obuzelo neko čudno raspoloženje, koje u sebi nije imalo ničeg od požude muškarca. pričao je, posle, bratencima, da je ta mala sluškinja bila, sva, kao od porcelana. kad joj uze šafolj, i kad joj opet reče da ide, on joj pomilova lice, kao što bi pomilovao dete trifunovo ili u đurđa. ona ga je, uplašeno, ali očigledno očarana, gledala. a on je još jednom pomilova. neka neočekivana milina prelivala se po licu tog mladog stvorenja, a neki neobjašnjivi sjaj svetleo je na tom licu, i dok je rukom tražila da vrata napipa. bila je kao omađijana. stajala je zadihana. ćutala je i smešila se. isakovič to više nije video, jer joj je bio okrenuo leđa i prišao prozoru, koji je bio u rešetkama. kad je sobarica izišla, ona je iznela sa sobom kandelabar, i u sobi je nastala tišina i nastao polumrak, na mesto treptanja mnogih sveća. gorela je samo jedna. isakovič nije nameravao da učini posetu, koja mu je bila ponuđena od strane gospože evdokije. stajao je kod prozora, zagledan u baštenski mrak, u koji je padao samo tanki mlaz svetlosti te jedne sveće, pored kreveta. iz bašte je dopirao, u sobu, opojan miris jasmina. činilo se da neko, beo, po bašti, hoda. svetlost sveće bila je pala na neki stari rast, koji je bio ispod prozora, a koji je bio sav čvorav, pun čvoruga, kao prilepljenih slepih miševa. a odnekuda se čula i sova. isakovič je, kao i njegovi bratenci, bio sujeveran. nije voleo da čuje sovu iz mraka. bio je još uvek zaprepašćen bestidnošću gospože evdokije, koja ga je pozvala, a bio je, uopšte, umoran od tog batrganja do vijene, od kockanja i pijančenja pri večerama, noćivanjem po tuđim kućama, cerekanjem svog društva. gospoža božič mu se bila ponudila, ali on nije hteo da se penje na sprat, gde ta žena spava, i da se šunja, kao švaler, do njenih vrata, dok sve u kući spava. to nije bio strah od muža. nego gađenje od uloge koju, kao udovac, kod žena, igra. u bašti, međutim, ispod njegovog prozora, bila je tišina. noć, koja na nas spušta, iz neke neshvatljive daljine, sa neke nepojmljive visine, neku čudnu zavesu vazduha, kao od mekog, plavog velura. pa nas ispunjava nekim šapatom i zvucima, za koje čovek ne zna, ni šta kažu, ni zašto nas pokrivaju belim cvetom bagrenja, ni otkud dolaze. da li sa zvezda? ili, iz našeg prošlog života i naših uspomena. ili su vesti iz budućnosti, koja nam se sprema, bez našeg znanja, protiv naše volje i sasvim drugačija, nego što se očekivala. ta igra dana i noći u našem životu stalna je, do smrti, i uvek se ponavlja. iako se bio čvrsto rešio da ne ide na sprat, do prvih vrata, levo, gde gospoža evdokija spava, isakoviču se, to veče, ta bestidna, luda, strasna, a lepa žena, dugo priviđala. kao da je došla, i, na njegovu postelju, legla. priviđalo mu se to duguljasto, setno, lice, koje je imala i njena ćerka. igra lepote, koja je bila kod matere dvaput starija, kod ćerke od matere mlađa ali u oba slučaja neobična. bleda, sa uzvijenim usnama, koje se završavaju rumenilom i osmehom. priviđale su mu se te nozdre koje jedva dišu a naročito te oči tamne, crne, mutne, kao neke zvezde iz crnog dima. njena je ćerka bila rano zrela, lepo izrasla, ali je ta lepota bila jednog veselog ždrebeta, košute, srnčeta. tekla je imala lepotu tela vrlo mladih devojaka, koja brzo prolazi i koja dugo ne traje, a koja, kod muškarca, izaziva nežnost, a ne požudu. ali gospoža evdokija bila je žena, kao sve one oko kojih traje tup udar nogu muškaraca, koji trče za njima, kao ergela, tvrdih kopita i besnog rzanja. oko kojih se kriju bezbrojne senke muškaraca, koji se šunjaju do njihovih kreveta, i bezbrojna ubistva i urlikanja, prevarenih muževa i ostavljenih ljubavnika. gospoža evdokija je zaluđivala muškarce u budimu i beču i gde god je stigla, ne samo lepotom svojih udova, svoje igre, svojih očiju, nego i nekom drskošću i snagom, koja je, kao rvač, izazivala. ta snaga, te vitke, mirne, žene, koja se kao igrajući kretala, bila je neka vrsta čuda, kakvih ima, iako se ne zna otkuda. ona je bila tako čvrsta, plaha, uspravna žena, primamljivog stasa, da se činilo kao da je prvo, neko vreme, bila neki mlad muškarac, pa tek posle postala, mlada, vrlo lepa, žena. kao da su ta kolena, taj pas, ta pleća, prvo, htela da budu u nekog lepog igrača i vitkog mladića, pa su tek posle postala nežna i laka, kao u mladih žena. ta snaga u toj ženi, telesna, bila je prvi utisak kod sudara sa njom, i od toga je ludela cela bačka, i vukovar, pre nego što je u budim odvedena. ćerka voskara despotoviča, koji je verovao, iskreno, da je poreklom od despota, vukla je, za sobom, nevidljivu povorku ljudi, koji su je bili željni, pre isakoviča, ludeli za njom, pričali o njoj, tukli se zbog nje. iako niko nije znao reći ni jednog njenog švalera, iako su oficiri zazirali od njenog muža, za koga se javno govorilo da je ubio dva svoja prijatelja, gospoža evdokija bila je vrisak budima, već godinama, pre nego što se sa pavlom srela. isakovič se samo desio kraj nje, u jednom trenutku, kad je bila rešila da vara božiča. ona nije ni sanjala da je isakovič ošamućen žalošću, zbog toga što ona liči na njegovu pokojnu ženu, kao sestra na sestru. ona je zaželela da se isakoviču da, prosto zato, što je, iznenada, susrela čoveka, vrlo lepog stasa i plavih očiju njoj se činilo ledenih od čijeg je pogleda ludela. ona mu se toliko nudila, kad bi pred njim stajala, pored njega prolazila, da je zaista, lako, mogao, to veče, da je zamišlja, kakva bi bila gola, tu, gde je bila njegova postelja. iako je sad već verovao da je ta žena nesretna u braku i da je njena ljubav prema njemu iskrena, iako je tako iznenadna, isakovič nije hteo da se sa njom spanđa, iz prostog razloga što nije hteo ženu, koja toliko liči na ženu koja je umrla. on se stideo i same pomisli da neka takva žena postane nastavak njegovog braka. sa ženom koja je mrtva, ali koju je sad toliko voleo, jer je uvideo koliko ga je volela. osim toga, na putu u rosiju, nije bilo za ženu mesta. to je sam sebi stalno ponavljao, tih dana. svlačeći svoje čizme, ležeći na patosu, svlačeći, zatim, i sve sa sebe, njegovo blagorodije se spremalo da zaspi, mrmljajući da ne treba činiti nečasna dela. čemu te nakarade, koje je sreo na svom putu u rosiju? čemu ta žena majora božiča? sreća je sreća, švaler to ona traži, to traže sve žene koje nisu sretne u braku. sreća je, uostalom, ono što svi oni traže, iako su, kao i konji, kratka veka. niko ne plače nad sudbinom i nesrećom njihovog naciona. đurđe je imao običaj da kaže, kad je o tom bila reč. e moj pajo. drugo je čto žena potrebuet. isakovič je, međutim, iako je bio dugonja, zreo čovek, i to veče kukao kao dete, u sebi, nad svojim nacionom. tužio je nad njim i to veče, pre spavanja. vikao je, u sebi, kao neka rasplakana baba, da je to nacion, nesretan, koji luta, kao neko pleme izrailsko. škrgućući zubima, pri pomisli na božiča ne božičku isakovič je ponavljao da je to nacion koji ne nosi krunu, kao carstva. kome ne kuju talere, kao carici. ali taj nacion zajedničke nesreće vezuju, i, u tom nacionu, svaki pojedinac, kad leže, ima istu suzu u oku. a kad se budi, budi se iz istog sna. pavle je čuo sat, u predsoblju, kako odbija jedan, a posle ga je čuo i da odbija dva. sve je bilo u kući zaspalo. kao i na prenoćištu u varoši rab, iz bašte se čuo zrik popaca. a iz daljine zavijanje pasa. on, međutim, video je, i u mračnoj noći, svoju neprolaznu nadeždu. zvezdu danicu. a pošto je, poslednjih dana, morao da brblja nemecki, reče u sebi nemecki. in nacht ein stern. pavle isakovič bio je sujeta sujetstva. idućeg dana, na dan prepodobnog onufrija velikog koji su papežnici slavili kao dan prepodobnog prospera isakovič se probudio, ili od nekog cerekanja, ili na šum fontane, iz bašte, ili na zveket, džezvi i posuđa, pored njegove glave. trže se i vide, kraj postelje, malu sobaricu domaćina, pa nehotice uzviknu, nežno. francl. ona, međutim, nije bila ista, kao dan pre, nego bleda, isplakanih očiju, naduvenih usana kao izujedanih a pod pazuhom je nosila srebrn poslužavnik. plava, bleda, ne reče mu ništa, nego okrete leđa i ode iz sobe. pavle je tek tad ugledao, kraj svoje postelje, na drugoj strani, božiča i veterinara di ronkalija. smejali su mu se obojica božič mu doviknu. alal onom, koga je ova mala, noćaske, u krevetu imala. za trenut se činilo kao da isakovič hoće da skoči iz kreveta, ali je posle ostao tako, polupodignut, zagledan u božiča. božič mu onda reče da treba da požuri. veterinar će ga odvesti do ergele grofa para i njihovih štala. dogodila se velika nesreća. najlepši ajgir u ergeli, jupiter, crkava. božič je to jutro ličio na neispavan, blesav, mrtvački, kostur. za valdenzera, ako ajgir crkne, biće velika nesreća. veterinar, zatim, reče isakoviču da će ga čekati pred vratima. isakovič je, rasanivši se, osećao gorčinu, da mora, i dalje, da se kreće sa božičem, i tim strancem, da sa njim, ide, kao da su dva prijatelja. ali je ustao i oblačio se, brzo. sunce je, napolju, već bilo odskočilo, ali je u kući bila tišina. sve je još spavalo. kroz prozor je video kako zraci sunčani padaju, koso, na žbunje jasmina, a zasipaju i njega, kao nekim zlatnim prahom, kroz rešetke prozora. na travi, napolju, u senkama blistala je još rosa. isakovič onda otrča za kuću, a kad se vratio, namirisa brke, i obu se kod ogledala. zatresa kićankama, na svojim husarskim čizmama, a imao je običaj i da zvekne, dvatri puta, mamuzama, pre nego što iziđe među svet. kraj svega što je čuo od božiča, pavle se obradova lepom, letnjem danu, pa je završio oblačenje jednim toplim osmehom na licu, u ogledalu, osmehom po kome su ga pamtili, i ljudi i žene. isakovič zatim istrča na druga vrata iz predsoblja, u neku usku galeriju, koja je, iz hodnika, vodila na terasu. u toj galeriji, u nišama koje su bile okrečene belo, stajalo je nekoliko skulptura, od majolike. bile su to skulpture, portreti, pastuva ergele grofa para. pred kućom, u lakom, crnom kabrioletu, čekao ga je veterinar. štale su se nalazile iza jedne oranžerije, na četvrt sata od herrenhausa, opkoljene plotom živog trnja, a na kraju jedne aleje jablanova. oko njih je bio dug red staklenih, zimskih, bašta. obraslih bokorima jorgovana. a iza tih zgrada, na utrini, u daljini, preko bara, katkad su se ukazale siluete ždrebadi i kobila. u galopu. dok su se vozili u kabrioletu, di ronkali je ćutao. kad su kola stigla, u veliko dvorište, među štalama, izišli su i pošli štali pastuva. pavle spazi nekoliko kapidžika, a nad svakim, na belom zidu, u plavim nišama, od porcelana, glave čuvenih, pokojnih, pastuva ergele, sa crnim očima, i crnim nozdrama. kao neka poprsja imperatora. iako su štale bile popločane, crvenom cigljom, i porcelanskim zidovima, pa su bile čiste kao neka kasarna, ili bolnica, isakovič oseti, u vazduhu, njemu dobro poznat smrad štala, konjske balege. a nije mu bio neprijatan. taj smrad ga je pratio celog života.. iako je napolju bio dan, sunčan, topao, svetao unutra je vladala, za trenutak, pomrčina, koja se zatim, kad se oči naviknu na nju, pretvarala u plavetnilo kao nekog dima. kroz polutamu, isakovič je spazio nekoliko konjskih glava. pružali su vratove iz boksova. činilo mu se da ga gledaju, užasnuto, svojim krupnim, crnim, očima. veterinar je tvrdio da konj sluti prisustvo smrti. izmeću ta dva reda konjskih glava, pavle je ugledao andreasa valdenzera, kako sedi na tronošcu, sa glavom u šakama, pognut, prelomljen. ramena su mu se tresla. čovek je plakao. a tek posle, pavle spazi, ispred valdenzera, na slami, i nekim ćebadima, pastuva, koji crkava. bio je to ogroman vranac, izvučen iz boksa, a pavlu se činio, u polutami, gigantskih razmera. životinja je, teško, dahtala, svojim, grdnim, rebrima, a trbuh joj se nadimao kao neki meh kovača. nekoliko puta, pastuv je pokušavao da se pridigne, svojim prednjim nogama varnice bi odskakale sa njegovih kopita, kad bi mu noga kliznula sa ćebeta. uspevao je, međutim, samo da se izvrne i tada bi se ritao, uvis, zadnjim nogama. životinja je pokušavala da digne i svoju glavu, ali glava bi joj brzo padala, klonula. lupila bi o crvenu ciglju patosa. to je onda odjekivalo, tupo, kao udarci nekog bubnja. pavle je ćutao i posmatrao, unezvereno, životinju. veterinar se, međutim, bio kao promenio. bio je zbacio svoj svileni, franceski frak, zasukao rukave, pa je gnječio trbuh životinje, kao da hoće, rukama, da digne pastuva. ali je odustao od toga. kapetan, kaže, prisustvuje jednom čudnom fenomenu. smrti lepe životinje, koja nije manje tajanstvena, nego smrt ljudska. pre tri dana, udarila je u ergelu neka mora. prebolelo je nekoliko matorih, obangavelih, kobila. ovaj primerak pastuva, koji nosi ime jupitra, planete, neće. smrt će nastupiti, uskoro. mogu otići. čemu da to gledaju? spasa nema. pavle je i nehotice bio klekao i podigao njušku životinje, sa koje je curila neka sluz, zelena. biće da je ergela natrapala na neku travu koja je, kaže, otrovnica. veterinar se smeškao. dijagnoza kapetanova je, kaže, tačna. u pitanju mora da je neka trava, samo, trava na kojoj ergela prebiva ista je, već godinama, a ni jedna kobila, ni jedan konj, ni jedno ždrebe, ne crkava. samo jupiter, eto, crkava. pavle onda, tek da nešto kaže, reče da je celog života jahao na konjima, ali da o uzrocima njihove smrti pojma nema. veterinar odvrati da ni on ne bi znao, i kad bi hteo, da protumači smrt ovog pastuva. zna da je nastupila neka čudnovata konstipacija, ali ne bi znao reći otkud da bude smrtonosna. kroz nekoliko sati, međutim, ova će životinja biti crknuta. bila je tako lepa. plemenita pasmina. ponos ergele. skupocen primerak. od čuvenog oca. od čuvene kobile. zdrava. proizvod prirode, tako skladan, redak, lep. on, kaže, misli da je uzrok smrti ovoga pastuva ono što su antički grci zvali. zavist bogova. isakovič, koji nije znao mnogo o antičkim grcima, bolje reći nije znao ništa, sem da se lepoj ženi, u temišvaru, kaže da je nimfa, mislio je da se veterinar šali. valjda tek neće reći da je smrt tog živinčeta neobična, neprirodna, da nije kao druge? veterinar mu je odgovorio samo da postoji večita borba dobra i zla. a zlo, pobeđuje. smrt životinja, isto je tako velika tajna kao i smrt ljudi. neprotumačena. on, kaže, može da izleči skrhanu nogu psa, za nekoliko dana. pas će da trči, opet, veselo. trčaće i ako mu jedne noge nema. pacov živi i kad mu drugovi odgrizu jednu četvrtinu tela. bika može da ubije jednom britvom u leđa. traje tri sekunda. ali se već godinama muči da izleči prelomljenu nogu konja, a uzalud je samo životinje mučio. kad skrha nogu na preponama, ta plemenita životinja se ubija. ubio ih je, iz pištolja, stotinu. dolaze mu noću, u snu, katkada. tutnje kraj njega svojim kopitama. ova konstipacija, koja ubija ovog pastuva, jupitra, potpuno mu je neshvatljiva. za valdenzera, upravnika ergele, to je težak udar. grof će ga, svakako, isterati iz službe, zbog toga. ergela već godinama letuje, tu, u blizini vizelburga. trava je tu odlična. i pre se dešavalo, u ergelama, da neke matore kobile obole, ali nikada nije oboljenje bilo ova vrsta konstipacije. nadim trbuha. tvrdina. neprotumačena. smrt će nastupiti u toku večera. valdenzer, koji je slušao to, ćutke, tresao se od plača. di ronkali je bio sapunjao i oprao ruke, nekoliko puta. tražio je nove i nove peškire, od konjušara. govorio je isakoviču, ozbiljno, skoro tužno, što nije bio njegov običaj. životinja je nabasala na otrovnu travu, svakako, to je stvar prirodna, slučajna, ali zašto je priroda izabrala da ubije, danas, baš tog prekrasnog pastuva, a svi su konji bili na toj istoj travi? zašto i među ljudima, kaže, u životu to tako, često, biva? umire neko naročito lepo devojče, neka lepotica, dobra, čista, a ostaju tolike drolje, oko nje. smrt je pokosila toliko lepih mladića, a prošla kraj toliko nakaza. to zlo je u životu velika tajna. borba ormuzda i arimana. isakovič nije znao ni jednoga, ni drugoga, ali nije hteo da pita. veterinar se beše uozbiljio, kao da se promenio, iz jednog čoveka, u drugog čoveka. strašan je, kaže, taj ludi običaj grofa para, da konjma daje imena zvezda i sazvežđa. rekao je to nekoliko puta valdenzeru, ali grofu da kaže, ne sme. ali se zgraža. smrt je užasna, jer je tako mnogobrojna toliko, toliko puta se već ponavlja, i ovde, i u beču, i u drugim zemljama, na svim kontinentima. među ljudima, među životinjama, ribama, insektima. a bira najlepša stvorenja. najlepše leptirove među leptirovima. tog dana, u domu valdenzera, u jednom krilu herrenhausa, iznad avlije i bašta, ručak je prošao, kao kad u kući ima mrtvac, pa se ruča. valdenzer nije došao da ruča sa gostima. a gospoža valdenzer išla je po kući uplakana, i kao luda. božič je, kad susretnu pavla, pričao, kako mu pade na pamet, da bi bilo dobro da isakovič povede u beč sobaricu francl, a di ronkali ćerku valdenzera. njena sudbina je sad, ovde, među konjušarima, zapečaćena. otac će joj izgubiti službu. a ona će pasti šaka, prvo jednom, pa drugom, pa trećem sluzi grofa para. za dušu bi bilo zadužbina, kad bi isakovič poveo sa sobom to devojče, da mu čisti čizme i da ga budi iz kreveta. isakovič je psovao od besa. mrmljao je, ljutito, da ta nesretnica može naći sreću, i ovde, ako se uda za nekog, poštenog, čestitog, konjušara. di ronkali je, međutim, podupirao božiča. biće srećnija u beču, u prosvećenom svetu, ta devojka, i kao sluškinja, nego da ostane ovde, među varvarima. božič i on se slažu kaže, u tome, da lepom i dobrom, na ovom svetu, nema duga veka. božič je dopunjavao veterinara. eto, kaže, nek se isakovič seti valdenzera. upoznao ga je sinoć, kao sretnog oca, sretnog muža, sretnog bereitera grofa para, dobričinu domaćina. kao veselog čoveka. bio je tako veseo u krugu svoje familije. a danas? nikad ga neće videti onakvog, kakav je bio juče. sretnog u krugu svoje familije. nikada. di ronkali je pričao da je valdenzer bio ustao, jutros, tako veseo. bio je tako lep, sunčan, letnji dan. mislio je da je ta konstipacija u ergeli prolazna. bio je obukao svoj novi plavi kaput, da dočeka božiča, i kapetana, u štali jupitra. a šta će biti sa njim, sad, ako ga grof otera? valdenzer je živeo samo za svoju ćer. svet misli da je upravnik imućan. međutim, on, di ronkali, zna da nemaju novaca. bili su štedljivi i pošteni celog veka. a grof će mu uzeti, za jupitra, sve, ako nešto i ima. božič je vikao da je grof par, kao i montenuovo, strog, a da, za nehat, strogo kažnjava. valdenzer će uzalud dokazivati da je smrt životinja, kao i ljudi, velika tajna. isakovič je, tek sad, primetio da je božič kreatura di ronkalija i da ponavlja ono što čuje od di ronkalija. posle ručka, isakovič je primetio i to da gospoža božič traži priliku da ostane sa njim, nasamo. bežao je od nje, kao od nekog drskog prosjaka. ona je bila, očigledno, jako bleda, a bila je i uplakana. tek pred veče, uspela je da uhvati isakoviča. božič je bio otišao, poslom, do vizelburga. sa njim je bio odvezao se i di ronkali. gospoža božič ispriča isakoviču, kako ga je čekala, kako je do zore bila budna. božič je smešten u sobu kraj odaje domaćice i domaćina. tekla spava u sobi sa ćerkom domaćina. a njoj je data soba domaćičina. bila je sama. tako ga je željno čekala. isakovič je bežao od nje, kao da je poludela. on je bio zaprepašćen izgledom valdenzera. čovek je davao utisak da je preko dana ostario deset godina. ličio je na bure, ispražnjeno, koje odjekuje od udaraca. glas mu je bio promukao, ali je pokušavao da bude ljubazan prema svom gostu, do kraja. skromnost, povučenost, isakoviča bila mu se dopala. valdenzer je pokušavao da sakrije svoju nesreću, ali mu je usna podrhtavala. njegova žena i ćerka ćutale su pred valdenzerom, ali sa suzama u očima. i večera je tog dana, u toj kući, prošla, kao sahrana. svi su, očigledno, jedva čekali da se raziću. božič je otrčao prvi. zatim je i domaćica otišla, a sa njom i njena gošća. gospožica tekla, vrtela se, još neko vreme, oko isakoviča, i fontane, ispred trpezarije, u bašti, ali je i ona nestala uskoro, na svoje prenoćište. sa domaćinom, pri stolu, ostao je bio samo isakovič. a ostala je bila i domaćinova ćerka. valdenzer je pavlu pričao o svojoj prošlosti, o tome, kako je verno i pošteno služio grofa para, četrdeset godina, a kako sad, eto, ne zna šta ga čeka. kao da je on kriv za smrt jupitra. valdenzer je sad pričao glasom kao iz bureta. bilo je očigledno da je zabrinut za budućnost svog deteta. posmatrao je svoju ćer tužno, a kad bi joj zatražio nešto, sa stola čašu, hleb, ili burmuticu rekao bi joj, tiho, samo ime stvari, a ona bi mu to dodala. on bi onda dodao, uvek, ponova. neka joj bog plati što je tako dobra. posmatrajući, posle toga, trenut, dva, ćer, s neiskazanom tugom. spustivši ruku na ruku isakoviča, on mu je priznavao da mu se, pri samoj pomisli da može izgubiti krov nad glavom, pre nego što ćer uda, u glavi vrti, kao vetrenjača. kamo sreće, kaže, da je umro pre toga. a kad je povukao ruku, sa ruke isakoviča, ruku, koja je bila jako maljava, izvini, se pavlu, što odlazi da spava, da legne. njega, kaže, sutra, čeka strašan dan. kapetan onda, klanjajući se njegovoj ćeri, otrča za domaćinom i htede da mu tutne u ruku dvatri talera. to je, kaže, za prenoćište, i da se kupi poklon, od njega, za gospožicu valdenzer. valdenzer mu, međutim, odgurnu ruku, kao da ga je opekla. molio bi, kaže, kapetana, da njegov dom ne vređa. oni su priprosti, i siromašni ljudi, a sutra će, možda, izgubiti sve što je njegova žena, radom svojih ruku, stekla, ali se u njihovom domu gostoprimstvo ne plaća. oni, već godinu dana, znaju božiča, pa su rado ugostili i božičevog rođaka. ako kapetan želi da napravi poklon njegovoj ćeri, može to učiniti iz beča. sve su žene šašave, sve vole poklone iz velikog sveta. ali, što se tiče njega, i gostoprimstva, da je kapetan gostovao kod njih sto godina, i tada bi sve već bilo plaćeno. iako on ratove turaka pamti samo iz detinjstva, zna da su beč branili kroati. ne bi on mogao da primi novac od oficira, jer bi ga pekao kao žeravica, u šakama. neka se dakle mahne toga. isakovič onda, pognute glave, ode do svoje sobe, da legne. pavle je, po svom običaju, dugo sedeo, sa glavom u šakama, poguren, u svojoj sobi. zatim se dugo, prao i pirkao, stojeći u svom bakarnom lavoaru. kad je, najzad, legao, na svoju postelju, go, kao od majke rođen, slušao je dugo, zamišljen, uz treptanje sveće u šandali, zrik popaca, iz noći. čestnjejši isakovič bio je opet poražen, tom razlikom, koja nastaje između naših nada i onoga što se u našem životu zbiva. začuđen stvarnošću, koja biva sasvim drukčija, nego što je naša volja želi da bude. stvarnošću, koja je sasvim neočekivana, a ipak posledica naših, sasvim drukčijih, namera. noć je, međutim, opet prolazila, polako, kroz baštu, ispod njegovih pendžera, svojim, nečujnim, koracima, svojim zvucima, za koje se ne zna otkud dolaze i kako dopiru do naših snova. u želji da zaspi, isakovič je govorio sebi da će sve to proći, da je sve to već i prošlo, ali da se približava beču i da će uskoro, ipak, stići do bestuševa. a kad bude pošao u rosiju, zaboraviće i božiča i božičku, i tu gospožicu iz budima, i belog zeca i crnog ajgira. sve su to bile samo neke bube oko njega, neki mravi nasred njegovog puta, neki vrapci u prašini, koji ostaju iza njega. žene su stvorenja božija, koja misle samo na sebe i svog švalera, a nemaju suza nad nesrećom svog naciona. niti ih privlači selidba u rosiju, koja nas čeka. ostaće ovde gde imena zvezda daju konjima. on će otići, daleko od svega toga, kroz taj miris jasmina iz proleća, kroz taj sjaj zvezda u noći, kroz te crne oči što ga gledaju iz rascvetanih lipa. u trenutku kad je san počeo da mu se na oči spušta, u trepavice kao neka meka leptirova krila baš kad je hteo, poslednjim pokretom ruke, da utuli sveću, koja mu je čelo glave treperila, isakovič ču kako se u predsoblju, tiho, odškrinuše vrata. htede da skoči i drekne. pre nego što je, međutim, viknuo, ili skočio, odškrinuše se, tiho, i vrata u odaji u kojoj je spavao, a u vratima, u providnom muslinu, sa kosom koja joj se tresla, kao neka crna, divlja, griva, ukaza se, polugola, gospoža evdokija. ona se smešila i imala je prst pritisnut na usta. u treptanju svetlosti, kroz polumrak, učini mu se providna i ličila je na njegovu mrtvu ženu, onakvu, kakva mu je dolazila. neće više videti svoju planinsku serviju. prema jednom raportu, karaulnog oficira burgweche, u beču, u juniju mesecu godine 1752, neki major njenog veličestva, po imenu johann de bozitz uhapšen je pri povratku iz budima u beč, na dan prepodobnog ivana i pavla i odveden u arest, u hauptwache, u bečkom neustadtu. prema kalendaru šizmatika, to je bilo na dan mučenice akiline, u tom istom mesecu. da bi dokazao, kaže, svoju podaničku vernost, uzvišenom domu ihro rom, kay und kon. cath. may carice, taj major je smatrao da treba da skrene pažnju, na dolazak, u švehat, jednog, esklabonskog, oficira, koji mu se čini sumnjiv, a koji je nameran da se odseli u rosiju. taj oficir u raportu paul edler von izakowitz doputovao je iz budima, sa imenovanim majorom optuženim za uvredu veličestva i odseo u švehatu, u traktiru kod crvenog petla zum roten hahn. burgvahe je onda dobila naređenje da tog oficira pronađe u švehatu. pomenuti traktir, u to vreme, služio je za prenoćište trgovaca, iz graničnih, slavonskih, i turskih, predela, a naročito kao sastajalište trgovaca ćilimara, koji su dolazili u beč. utvrđeno je da je takvo lice bilo u tom karavanseraju, ali da je otišlo istog dana, za beč. burgvahe je onda dobila naređenje da isakoviča traži u beču. međutim, iako ta varoš nije bila tolika, kolika je sad daleko od toga tri žbira burgvahe, koji su dobili zadatak da tog oficira nađu, nisu imali lak zadatak. imali su samo opis tog oficira visok oko šest stopa i više, malo poguren u pleću, ali još mlad, plave oči, orlovski nos, zlatni brci, zlatna kosa, nenapudrovana kika, odeven u putničku abu hungarskih oficira na putu, i husarske čakšire, čizme i plavu kurtku, na glavi nov trikorn, govori nemecki dobro, zamuckuje. znali su samo toliko da je, pomenutog dana, nastavio, poštom, u beč. mogli su samo da se nadaju da će ga sresti, negde, slučajno, na ulici, u teatru, ili kod žena. tek kad je, posle tri nedelje, u istražnom zatvoru, pomenuti major setio se da je pomenuti oficir pominjao, svog rođaka u beču, bankara, kopšu, na flajšmarktu, burgvahe potrča, da ga potraži, na toj adresi, ali, tada je već bilo dockan. burgvahe je izveštena, posle pretresa kod kopše, da se pomenuti oficir nalazi pod zaštitom rosijskog posola u beču i da je otpušten iz vojske. papiri su mu u redu. pavle se, zaista, bio odelio, od svojih saputnika, u švehatu. božič je pristao da ga odveze do pomenutog traktira, gde je isakovič tako je bar tvrdio imao rođaka, koji mu donosi kartabianku, na poveliku sumu novaca. obećavao je da će, posle toga, kroz dan, dva, posetiti svoje saputnike, u beču. uzalud je božič, još jednom, pokušao da ga nagovori da odsedne u njegovoj kući. isakovič je tražio da ga ostavi u švehatu. njegovi su puti nedohodi. umalo nije došlo do svađe između kapetana i božiča. isakovič je, najzad, isplatio polovinu svih božičevih troškova, a božičeve špecifikacije nije udostojio ni pogleda. gospoža božič je, međutim, glasno prebacivala mužu, što zove, silom, gosta, koji im neće u kuću. ne treba zvati, kaže, onog ko neće. najzad se sve dobro svršilo. božič je poljubio, pri rastanku, kapetana u obraz, a izrazio nadu da će njihovo prijateljstvo, sklopljeno uz put, biti više nego epizoda, u njihovom životu. nada se poseti kapetanovoj, uskoro, u vijeni. pavle je pri tom uhvatio pogled majorov, zrikav, pun mržnje. gospožica tekla se zaplaka pri rastanku. poljubila je kapetana, naočigled roditelja, nežno. ona mu je šaputala da joj je jazik zavezan, ali da hoće kazati mu da je razumeti izvolela da nije izabrao nju, nego njenu mater. mesto prave ljubavi, devojačke, ode u tuđu ženu. da mu iz duše kaže, doći će dan, kad će on uvideti da je na ovom putu mimoišao svoju pravu sreću, nju. ona jeste mlada, ali bi mu bila dobra i verna žena. njena mati možet da mu donese smert. molila ga je da ih poseti u beču. gospoža evdokija je, međutim, dok su pripremali kola, sela, na jednu klupu, i praštala se od saputnika, nasamo. podalje od muža i ćeri. oko nje su, konjušari, iznosili u kola, pivo. njeno bledo i lepo lice ostalo je na rastanku nepomično. praštala se naočigled celog sveta, ceremonijalno. ona se nada, reče, da će joj kapetan, čim svrši svoje črezvičajne poslove, doći u posetu. da je neće zaboraviti. lepo su putovali. on joj je reče tiše nebesa otvorio u vizelburgu. sad zna šta je prava sreća u ženinom životu. sad zna. isakovič sve to ču, snužden, uplašen da ih neko ne čuje. iako nije mislio da se u životu još jednom ženi, to što mu se, sa gospožom božič, desilo, potreslo ga je. reče joj da bi ona trebala, kad se kući vrati, da se pokupi i napusti božiča, i ode ocu. on će na svom putu, idući put, doći po nju, u budim. sad ne bi mogao, a razlog je vojeni. a gotov je da božiču prizna šta se desilo. gospoža evdokija se na to osmehnu. zasada, reče, o tom, treba ćutati, kao u grobu. ona će reći božiču da se vraća ocu, uskoro. ne boji se božiča i ništa je ne može zadržati. sad tome još nije vreme. gospoža evdokija govorila je mirno, nehatno. a smešila se. isakovič je bio snužden, ušeprtljen, zadihan. obeća joj da će je posetiti čim bude mogao. možda već kroz koji dan. ona mu reče da je njena kuća, njemu, uvek otvorena. isakovič je bio poražen, pri rastanku sa božičkom, mirnoćom, bezbrižnošću, veselošću, te žene u tom trenutku. iako on, kad je polazio iz temišvara, nije nameravao, ni da se spanđa sa nekom ženom, niti da se, u životu, još jednom, ženi, on, posle svega, što se u vizelburgu desilo, nije mislio da božičku, kao neki pas, napusti. iako je ono, što se među njima bilo desilo, došlo, po njenoj volji, čak i protiv njegove volje, isakovič je osećao da su oni, sad, vezani, i teški pred bogom, ako ne pred ljudima, kao da su lancima vezani. ta tuđa žena će, mislio je, kroz devet meseci, njegovo dete roditi. ona je, pred bogom, sad, bila njegova žena. reče joj da od svojih obaveza neće bežati. bio se jako snuždio. ona se, međutim, i na to nasmeja. glavno je, kaže, da dođe, što pre, i da je, dotle, ne zaboravi. rastajući se od nje, isakovič joj priznade da je premirao od straha, da će valdenzer, ili valdenzerka, ili božič, nešto saznati. mogli su je sresti na stepenicama, na hodniku, kad mu je dolazila. osramotili bi se bili i, ko zna, šta bi bilo. gospoža evdokija mu, smejući se, reče da ništa ne bi bilo. ona bi rekla da je pošla tamo gde se onaj beli zec na vratima nalazi ili da se vraća odatle. glavno je da je ona imala ono što je poželela, od prvog trenutka kad su se ugledali. eto, sa tim rečima jedne žene, koju je bio, nehotice, sreo, na, svom putu u rosiju, isakovič ostade, u švehatu, u prašini. forajteri, pred poštanskim kolima, morali su da ga zadrmaju, za njegove široke, posuvraćene, oficirske, rukave da se probudi i skloni. sve dotle, u svojim ancilarnim ljubavima, isakovič nije osećao grižu savesti, ni stid, kad na svoju mrtvu ženu misli. bio je zdrav, stasit, snažan muškarac, i nije mogao, bez tih sluškinjica, živeti. tako su i ostali, neženjeni, sirmijski husari živeli, kad su bili udovci. ovo, međutim, što se, sa gospožom evdokijom, desilo, potreslo ga je i osramotilo, a to, što mu reče, na rastanku da je neka vrsta belog zeca od toga mu se mutilo u glavi. škrgutao je zubima. činilo mu se da se sa svojom mrtvom ženom, zbog ove upaljenice zauvek rastaje, da je nikad više neće, ni u snu, moći videti. u strahu da joj se, pri rastanku, muž, i švaler, ne potuku, gospoža je, dakle, njega uporedila sa onim zecom kod koga smrdi. svratila dakle, u prolazu, zecu da se kod njega nasladi. neki, ludi, bes bio ga je obuzeo, namesto snuždenosti, kad gospoža evdokija ode. a sa tim besom ode i njegov osećaj da će, tom ženom, morati da se ženi. strndžali su se prošle noći, naigrali, ali sve se to desilo onako, uz put, i sve je to završeno, kad su se rastali. tako bar isakovič pomisli, u švehatu. posle pola sata, međutim, dođoše poštanska kola pred traktir, koji se zvao crveni petao, i došao je red i na isakoviča da krene prema vijeni. sve je išlo kao namazano, onako kako su sa trandafilovičem, u budimu, udešavali, i predvideli. chaise de poste austrijska, pošla je sa isakovičem, pomenutog dana, u prašine, kad su se oblaci sumračja, na drumu, spuštali. kola sa božičem bila su, za to vreme, već odmakla, daleko, u sumračju, a isakoviču se činilo da vidi još samo, u daljini, fenjer, koji im se, pod kolima, među točkovima, ljuljao. isakovič je sačekao poštu, koja je dolazila iz ajzenštata, a zastajala u švehatu, i dobio je, u tim poštanskim kolima, mesto. u kolima su bila tri fratra i jedna gospoža, i svi su oficira dočekali ljubazno, ali je isakovič ućutao brzo. poštanska, putnička, kola, austrijska, u to vreme, prilazila su, pred veče, sa svih strana, beču, a postiljoni austrijski, bili su na glasu. vozili su dobro. uživali su veliki ugled kod svih vojenih karaula, đumruka, kontumaca, i putnika. kad bi zasvirali u svoje franceske trube, svet bi se rado sklanjao, i gledao veselo za tim brzim kolima, koja su nestajala na drumu. postiljoni su imali žutu livreju, a rukave ukrašene dvoglavim, crnim, orlovima. u kolima, isakovič uze na krilo sablju. opipao je pištolje koje je imao u ogrtaču. kao i svi oficiri tog vremena, u svim vojskama, u evropi, i on je verovao u sudbinu. znao je da će od slučaja da zavisi hoće li najzad ući u beč, ili će ostati mrtav na drumu. gospoža, koja mu je sedela ščela, imala je kanarinku u kavezu, za koju mu reče da je preplašena. fratri su čavrljali nešto nemecki i zagledali srebrne širite na oficiru, a pavle se trudio da što više, ćuti, da, što manje, odgovara. sedeo je mirno, čak i nehatno. posmatrao je kuće, koje su ostajale duž puta i fenjere, pri ulazu u naselja, a video je i plavetnilo brda, koje je nestajalo u daljini i mraku. imao je lice čoveka koji stalno drema i fratri su ga, katkad, posmatrali začuđeno. isakovič je znao da mu, sad, život zavisi od nekog oficira, koji će mu pregledati papire, pečate, i natpise, u prvom bečkom predgrađu. on je imao svoj apšit iz vojske, požuteo od vlage, a imao je i freypass, koji mu je trandafil bio nabavio, u budimu, ali sve to, za iskusno oko karaulnih oficira, ili žbira u kontumacu, nije bilo dovoljno. približujući se, tako beču, isakovič je bio metnuo glavu u torbu. bio se zato i odelio od svojih dotadanjih saputnika, jer nije hteo da ga gledaju, ako dođe do pucnjave i otimanja oko konja, pri ulazu u neku đumrukanu. kad dođe trenutak između života i smrti, isakovič je hteo da bude sam. da ga niko ne zna. njegovi novi saputnici nisu ni sanjali da taj oficir, koji je ušao u njihova kola, nije na putu, nego u bekstvu, i da, kraj sve te njegove dosade na licu, može, uskoro, da ih poprska svojom krvlju. sedeo je tako nehatno. kao svi koji su bili u ratu, i ubijali u ratu, i vratili se iz rata, i isakovič je imao tu mirnoću pred mogućom smrću. mir, koji kockari imaju, pri faraonu, ako su navikli na kocku. takvi ljudi sanjaju, u snu, kako lako mogu da prekorače provaliju. kako na njih pucaju, ali ih ne pogađaju. u snu. kad su kola prišla predgrađu, kroz koje je drum iz švehata u beč zalazio, pavle pogladi brke, po svom običaju, a niko nije video da mu ruka drhti, primetno. bio je blizu bestuševu, pa ipak, daleko. kod straža austrijskih, pri ulasku u prestonicu, te godine, slavonski oficiri, iz hungarije, nisu bili na dobrom glasu. po austrijskim forpostima, oko beča, znalo se, to leto, za nemire, kojih je na turskoj granici, u horvatskoj, bilo. oficiri karaula u beču znali su i čuli o pobuni banovaca koji su bili saterali svoje oficire, u plotove, u glinu, i kostajnicu. nacion esklabonski, to leto, nije hteo ni da čuje, u tom pograničnom kraju, u carstvu, da se pokori novim naredbama o vojnom muštranju, na nemeckom jeziku. istina, komandant u karlovcu, đeneral šercer, dobio je bio naređenje da bude blag pri ugušivanju pobune i obesio je samo šestoricu, ali je bilo još veće zlo to, da je i nekoliko oficira moralo biti osumnjičeno. u isto vreme bilo je pobuna i u lici. i tamo su seratlije trebale da budu muštrane, na nemeckom jeziku, pa su ličani, lajtnantu njihovom, koji se zvao labicki koji je počeo da ih muštra nemecki kundakom, razvalili glavu. što je bilo još gore, u beču se bilo raščulo da je iz graničarske kompanije u brinu, trideset vojnika prešlo na tursku stranu. dvorska komisija u beču, koju su bili nazvali iliričeska hofdeputacija, imala je, dakle, tog leta, godine 1752, pune ruke posla, oko tih pobuna u slavonskom nacionu. pa iako su te, serbske, oficire, nazivali zvanično arvatima, i hungrima, znalo se dobro u kom su narodu rođeni i kom narodu pripadaju. znalo se, gde su žarišta pobuna, u carstvu. znalo se i kod postova u beču da u prestonicu dolaze mnogi otpušteni, esklabonski, oficiri, koji traže otpust iz austrije, u rosiju, a koji imaju lažne papire, ili papire i nemaju. pre deset godina, marija terezija pisala je, svojeručno, da su se serbski vojnici iz kraljevine hungarije, horvatske i slavonije, po bavarskoj, po češkoj, po italiji, protiv njenih neprijatelja, hrabro borili, i delom posvedočili vernost i podaničku dužnost njoj i njenom domu. što, kaže, veruje da će i ubuduće, svagda, činiti. ali je to bilo pa prošlo. kad su poštanska kola, koja su vozila i pavla, zadržana, kod kontumaca na dunavu, na trgu sv. stefana, njih je čekao pregled vojeni u sumračju. taj trg, koji je bio četvorougaon, bio je opkoljen zgradama trgovaca, i magazama, u koje se nije, na vrata, ulazilo. nego na sprat, čekrkom, kao roba. na svakom ćošku, svetleo je, tu, fenjer. kad su kola stala, iz stražare na trgu, izišao je seržan. prišao je kolima lagano i provirio u njih. zapitao je nešto gospožu, otkrio kanarinku u kavezu, a pozdravio, sa poštovanjem, tri fratra u kolima. u tom trenutku neko mu je nešto, iz stražare, doviknuo. videvši oficira, koji mu je bio pružio papire, podoficir ga je pozdravio i vratio mu papire, i ne pogledavši ih. pavle mu je bio pružio apšit, na kom su bili crveni i crni pečati komande iz oseka i temišvara. sa potpisom engelshofena. seržan je, međutim, odstupio i doviknuo nešto postiljonu. kao da su i sama kola bila sretna, što se pregled tako brzo svršio, ona su brzo nestala, iza ćoška pomenutog trga, u dunavskom predgrađu. kroz pola sata već, stigla su na svoju stanicu. tu je sišla i gospoža, koja je nosila kanarinku u kavezu, a sišla su i tri fratra, koji su se dugo nešto izvinjavali isakoviču. pavle je tu zatražio da ga odvezu na ulicu zovomaja landštrase, gde namerava da odsedne, u engelu. dok su prenosili njegov prtljag neku kožnu saćuricu u druga kola, među ostalim poštanskim kolima, iz kojih su konjušari bili počeli da konje isprežu, kapetan je, među fenjerima, slugama, postiljonima, konjima, i putnicima, prosto, nestao. kao da je u zemlju propao. kraj kola, u kojima je bio doputovao, ostade samo njegov prtljag, pun hleba i jestiva, sa kojim je bilo povezano i jedno ćebe, i nekoliko opranih obojaka, par starih čizama, i trikorn, koji je bio oprljen na vatri, i kao metlom probušen, na temenu. postiljon je kapetana dugo tražio, među kolima i putnicima, ali ga nije našao. kao neka sen, kojoj se žuri, pavle je već bio zašao u obližnje ulice, po mraku. išao je, kao da ga vijaju. bio je zaogrnut svojoj abom, iako je bilo toplo, a, u ruci, stezao je svoju sablju. trudio se da što pre, u senci kuća, odmakne. isakovič je bio, pre sedam godina, prošao kroz beč, kada su se slavonski husari vraćali, po strašnoj zimi, iz okoline praga, dokle je franceski đeneral chevert bio dopro. pavle je znao gde je centar beča, kod crkve sv. stefana, a znao je i grečesku crkvicu, na trgu mesara, fleischmarkt. sedma kuća, pored te crkvice, bila je dom njihovog rođaka, kopše, kod koga je novaca imao. kopšu mu je bio i trandafilovič preporučio. ali je trebalo stići do kopše, po mraku. u to doba, osvetljenje beča bilo je starinsko i slabo. fenjeri, koji su se nizali ulicama, u mraku, ličili su na mrtvace koji lutaju, činilo se čak i da se ljuljaju. češći su bili tek u centru varoši, ali i tamo, ne na ulici, nego pred dvorovima prinčeva i grofova. prolaznici, po ulicama, iako je bilo leto, bili su, noću, retki, pa je kapetan svega dvatri zapitkivao. a drzak, kakav je u opasnosti uvek bio, pitao je, ne za kopšu, niti flajšmarkt, nego za rotenturm i burgvahe, dakle baš za stražu. prolaznici su rado pokazivali put oficiru. opasnost je bila samo da naiđe na nekog oficira, koji bi ga zapitkivao. mogla je biti ponoć kad je do grečeske crkve stigao. tu se i u mraku, lako, snašao. kopšina kapija bila je sedma po redu, levo. pavle je poslednje korake, u tom mračnom lavirintu visokih zgrada, učinio lagano, kao da se od žurbe odmarao. bio je zamišljen. on je znao da nije jedini, među serbskim oficirima, koji je, tako, do beča dogurao, ali je znao i to, da se to, za nekoliko njih, sa odlaskom u arest završilo. za neke se više nije znalo ni da li su živi. nestao je bio dakle, zauvek, onaj njegov sveg, otkud je pošao, u kom mu je sve bilo poznato, gde se njegovim, maternjim, jezikom govorilo, gde se, uveče, šorovima, pevalo. gde ga je svaki znao. gde je svoju kuću, braću, svoje konje imao. a kud je sad stigao? u neki svet, koji je za njega tuđ, koji mu liči na teatar u temišvaru, gde se na nemeckom kreveljilo, gde se i on kreveljio, kad je među kirasire, prema naređenju engelshofena, išao. neće dakle, nikad više, videti, svoju planinsku, milu, serviju, svoj cer i svoju crnu baru, otkud je u austriju prešao, nego će otići, još dalje, u jednu daleku zemlju, u rosiju. vazduh je u serviji bio tako hladan i čist, a ovde je tako teško disao. neće više videti ni svoje ljude, koje je bio, sa trifunom, u srem, preveo, a koji sad čekaju da čuju, je li živ, i kad će početi selidbu u rosiju. neće više videti ni svoju dragu tvrđavu, varadin, ni zelena egzercirišta u temišvaru, po kojima je jahao. ni tamo, u prošlosti, u njegovom bivšem životu, nije sve bilo lepo, svetlo, razborito, ali je bar čuo kako mu srce kuca, kad je kucalo. mogao je da gaji i neku nadeždu. pri kraju dana, kad bi se od konja rastao, nalazio je svoju braću. mogao je da računa, uvek, na svoju familiju. da čuje nekog ko bi se, na njegovu nesreću, sažalio. da čuje smeh, koji se godinama ponavljao. ako ništa drugo, mogao je da čuje svoje ime, izgovoreno veselo. a sad je sve to zauvek prošlo. utekao je od garsulija, utekao, ali kuda je utekao? otišao je iz svog srema, gde je panj na ognjištu, i noću, svetleo, grijao, a dim mirisao. gde se spavalo tako bezbrižno. kako se lepo čuo lavež pasa tamo. a kad bi đurđe i zahrkao, petar je umeo da mu spusti, na usta, perce kokota, koje bi hrk đurđev dizao, pa zatim, sa visine, opet na usta spuštao. dok se njihov smeh gušio. a ovde, sve je mračno, i smradno, i ne zna gde će spustiti, noćas, da odmori, umornu glavu. kad bi se u hrtkovcima probudio, i izišao pod zvezdano, jutarnje, nebo, njegovi belci dotrčali bi mu, a propinjali bi se, pred njim, kao neki vodoskok, u visinu. kad bi im okrenuo leđa, oni bi ga gurali, njuškom, i klimajući glavom, i grivom, dok ih ne pomiluje po vratu. a sad, u tuđini, sve je to nestalo, u topotu konja, koji su dovezli intov, u ovu mračnu varoš, u kojoj će, možda već sutra, biti opet u arestu, da čeka na omču. kad bi se ovde sad izgubio, u tim mračnim, visokim zgradama, gde ljudi stanuju na spratovima, ne bi više ni vrata da nađe umeo. kad bi se ovako, u noći, u temišvaru, kući vraćao, uvek je mogao da računa na to da će da ga prate lojanice u prozoru. da ga je neko napao, neko bi mu, u pomoć, dotrčao. ovde, ovde bi ostao u lokvi krvi, na koju bi mesec pao, a niko ne bi znao reći da nema tih papira u džepu ni ko je. nego čovek nepoznat. lešina. iako mu je trandafil opisao kopšinu kuću, opširno, isakovič je tu, kraj grečeske crkve, u kvartu flajšmarkt, dugo tumarao. a znao je da je sve to, što je, dotle, za njega, na svetu, bilo jasno, sigurno, poznato, zauvek prošlo. da će se, odsad, kretati, kao u nekom snu i priviđenju. kuća kopšina, najzad, bila je tu, sedma, pored crkve, po redu. na vrata kuće bila je pala senka grečeske crkve, koja je bila blizu. a dok je stajao tako, u toj mračnoj, uzanoj, ulici, kraj sebe je video, pod fenjerom kopšinim, samo svoju senku. ona ga je, kao i ta uspomena na pokojnu ženu, jedina pratila, na celom tom putu, verno. isakovič je bio miran i leden u tom trenutku. taj dugajlija je bio nespretan samo u društvu žena, i svojih rođaka, jer je bio zabrinut za njihovo dobro, ali, kad bi ostao sam, imao je hrabrost sabljaša, visokih, koji imaju dugu ruku, a nemaju decu. ne bi se bio zbunio, ni skljokao, ni da je susreo, u toj uskoj ulici, celu burgvahe, da se po mraku vijaju. isakovič je znao da će i kopša moći, teško, da mu pomogne, i da, ni tu, u beču, još nije sigurno da će živ stići bestuševu, ali je i dalje koračao sa nadom u svoju zvezdu zornjaču. zakucao je balčakom na kopšina vrata, mirno. kuća kopšina nije se razlikovala od ostalih, susednih, kuća, u tom bečkom kvartu, koji je bio, u to vreme, labirint uskih ulica i trospratnica, u kojima je stanovao trgovački svet, ali je bilo i mnogo kockarnica, traktira, pa i stanova lorfi. mnoge su kuće, i stanovi, u tom kvartu, u to doba, imali dva izlaza. pored kopšinih vrata, na danu, bili su ogromni pendžeri, u skupom staklu, a na crvenoj kadifi, izloženi, taleri, franceski zlatnici, i dukati venecijanski, sve, poređano, na vidik prolaznika, pa i slepaca, i lopova. noću, sve je to bilo, gvožđem, pokriveno. na vratima, mramornim, kopša je noću imao rešetku. dugo je trajalo dok se lakej kopšin pojavio. isakovič mu reče da je došao iz budima, da ga šalje trandafil, a da traži svog rođaka, kopšu. lakej je ponavljao što je čuo, pa je zamolio pavla da čeka. tek posle skoro četvrt sata, u vratima se pojavio, sa lakejem, mlad čovek, u crnom odelu, kakvo je bilo uobičajeno tada, u nižem staležu, činovništva i komersanata, u beču. u svetlosti fenjera, isakovič vide mladića, nakostrešenih, gustih obrva, crnih očiju, sa nosem kao da je neki gavran, koji je natakao naočari, a koji ga posmatra, nepoverljivo. isakovič onda ponovi što je lakeju rekao, pa dodade da kod svog rođaka, zna, da ima poveći broj talera, koje mu je, iz hungarije, preko počtenorodnog rakosavleviča poslao. mladić se onda nasmeja, pa reče pavlu da uđe. a smejao se kao da štuca. pavla su zatim poveli, niz stepenice, u neki kontoar kopšin, u podzemlju, koji je bio osvetljen kandelabrima, a u kom je sve bilo tako čisto, uređeno, puno nekih staklenih sudova, knjiga, karata na zidu, da se pavlu činilo da se vratio, u gran, u apoteku, hernhuteru. na jednom tronošcu, ispod jednog kandelabra, isakovič onda vide postarijeg, omanjeg, čoveka, koji je nameštao svoju periku, koju je valjda bio skinuo. bio se okrenuo ka pavlu, ali sa tronošca nije silazio. gledao je pavla, sa naočarima na nosu. doviknu mu, da mu kaže, ko je i šta želi, u ovo pozno doba. pavle mu onda ponovi, što je rekao lakeju i mladiću, pa dodade da bi želeo da sa bankarom govori, nasamo. video je da lakej izlazi, ali da stoji i gleda ih, iza staklenih vrata koja je bio za sobom zatvorio. pavle je posmatrao i mladića, u crnom odelu, nepoverljivo. kopša mu tad doviknu, da je on kopša, a da je taj mladi čovek njegov dragoman, pred kojim nema tajne. gospodina kapetana ne treba da brine prisustvo njegovog dragomana, gospodina anastasa agagijanijana. u trgovini, kao i u religiji, sve počiva na poverenju. mladić, vrlo bled u licu, ali sa gustom, crnom bradom, nasmeja se na to, a opet se smejao kao da štuca. pavle onda pogleda, za trenut, kopšu, ćutke, vide njegovo lice ostarelog jarca, žuto, kao u čoveka čija creva nisu u redu, a vide i neprijatan izraz lica kopšinog, podnadulog, kao da se napreže na nekom nužniku. to je dakle bio taj njihov, čuveni, rođak, u beču. zatim mu kaza da se oni, preko pisama, već poznaju, a da kopša zna, i lično, njegovog poočima i rođaka vuka isakoviča, obersta, koji sad živi, ostareo, i invalid, u sremu. a svakako se seća i njegovog bratučeda, jurata, koji ga je posetio, kad je u beč dolazio a svakako je primio i talere, koje mu je, preko gospodina rakosavleviča, poslao. on je pavel isakovič vlkovič. kopša onda ožive i reče, za talere, da su novci u najlepšem redu, pa tek posle, kao da se prisetio, siđe sa tronošca i priđe pavlu, koga je zagrlio i koga upita, gde je u vijeni odseo, i zašto je došao. nije lepo da mu rođaci dolaze, tako nenajavljeno. a slučaj je, da ga je još na nogama našao. noć je zato da se ljudi odmore. ponudio je pavla da sedne. isakovič onda započe da priča, naširoko, kako je dobio apšit iz austrijske vojske ovo leto i kako se oni, isakoviči, spremaju, odselitsja u rosiju. kako je, iz novouspostavljenog puka sirmijskih husara, premešten, u pehotu, i kako se upisao na spisak đenerala ševiča, svog rođaka, i kako će otići u rosiju. dokaz, o tome, da je upisan u rosijsku listu, u rosijskom poslanstvu u beču, imaju. komanda u varadinu i temišvaru, međutim, odbija da im pass izda i da ih pusti da odu. pa je došao u beč, da ide grofu bestuševu. trandafil mu je rekao da mu, u tom, črezvičajnom, poslu, niko ne može pomoći toliko, koliko kopša, serbska majka, oficira, u beču. za sve to vreme, kopša je klimao glavom i odobravao, nestrpljivo. kopša ga onda zamoli da ne govori tako plaho, jer iako zna nemecki dobro, ne čuje dobro. uglavnom, shvatio je sve. mora odmah da doda da nabavka passa, za rosiju, košta mnogo. a on, kopša, ne bi to mogao da izradi svom rođaku, besplatno, ni kad bi hteo. ima da potroši na diškreciju. isakovič mu upade u reč i reče da je gotov da plati, dobro. kopša se na to odobrovoljio, i poče da se izvinjava da bi on, to, učinio rođacima, da može, gratis, ali on je celog svog života štedeo, da osigura sebi, u starosti, toplu supicu. a to, što mu preostane, želi da ostavi svom rodu, kao zadužbinu. pavle onda okrete glavu, da ne gleda svog čuvenog rođaka, za koga je slušao, tamo dole, u sremu, da je svemoćan u beču, a serbska majka svakom oficiru. kopša onda zapita za gospodina senatora malenicu, u temišvaru, pa zatim poče da priča da je, do sada, kroz vijenu, otišlo jedno stotinak serbskih oficira u rosiju, jer je bilo, dosad, lako. u poslednje vreme, međutim, to više nije lako. čuje se da čitava sela kreću, pa je rosijski posol imao mnogo neprijatnosti, a grof bestušev je otišao. a novi rosijski posol, grof kajzerling, još vije došao. a neprilika je i on, kopša, zbog tih oficira, imao. mnogi ga oficiri, koji mu uzimaju novaca, na zajam, posle, denunciraju. da šalje oficire u rosiju. a to je sad zabranjeno. u početku se činilo da u rosiju ide nekoliko nezadovoljnika, pa je dvor to odobravao, ali sad žele, čitave karavane, da odu. to je čitava avalanša. a pričaju da je on, kopša, to krenuo. gde je isakovič na kvartiru? pavle mu onda reče da je večeras stigao i da nigde nije na kvartiru. njega su bili arestirali i poterali, u osek, ali je on pobegao i došao da traži rosijsku zaštitu. kad to ču, kopša skoči, hitro, sa tronošca, kao da se pomamio. poče da gasi sveće u kandelabru, a vikao je i na agagijanijana, da gasi sveću. trčkao je po sobi, kao da je hteo da se pretvori u miša. a podviknu pavlu da se gubi iz njegove kuće. neka mu bog bude u pomoći, idućih dana, u beču. neće ni da čuje da se meša u to. pavle onda, kao senka, poče da govori senci jer je tako kopšu video, osvetljenog samo slabom svetlošću, kroz staklena vrata, koja su vodila iz kontoara da on ničiju pomoć nije tražio. traži mu samo da mu pokaže kuću rosijskih poslanika u beču, a on će sam, bez ičije pomoći tražiti, tamo, svoje pravo. a gotov je, ako treba, i životom da plati, za freypass, u rosiju. niko nema više prava da njega arestira, u austriji. ima apšit iz austrijske vojske u džepu. bezmerna je patnja koju su on i njegov nacion pretrpeli, otkad se rat svršio. otpušteni su, bez ikakve krivice, pa žele da odu. sva ta jadikovka, međutim, ništa mu nije pomogla. kopša nije hteo ni da čuje, da rođaka primi u svoju kuću. neka ide, kaže, kud ga oči vode. ne može on primiti u kuću dezertera. neka se oni, isakoviči, dave, ako im je milo da se dave, ali neka oni ne uvlače u vodu i druge, za sobom. uvek je ta familija bila luda. isakavič je stajao kao skamenjen. to li je taj rođak, dakle, što im se činio serbska majka, izdaleka? mladi čovek, kopšin dragoman, gospodin agagijanijan, počeo je onda da se smeje, kao da štuca. tešio je kopšu da sva ta panika, oko kapetana, nije potrebna. kapetana bi mogao da smesti on, tamo gde se krilo već nekoliko serbskih oficira, koji su bili na putu u rosiju. mogao bi on da odvede, isakoviča, kod gospože huml, koja ima diskretnu kuću, u komšiluku. to nije daleko. tamo nema opasnosti od žbira. tamo je, u kockarnici, noću, uvek puno oficira. tamo ne zalazi burgvahe. opasnost za isakoviča biće samo gospoža huml. anne marie hummel, koju on, agagijanijan, dobro zna. to je bivši soprano, iz teatra, koji grof duraco izdržava. ona je još lepa, iako je davno u godine, kao sunce, zašla. nema tog oficira, koji nju može da zamori, na bojnom polju ljubavi, toliko, da prizna da je borbe dosta. dabogme, sve to košta. isakovič je grmeo, pri samoj pomisli da se krije u kući jedne lorfe, a molio je samo da ga odvedu do zgrade rosijskog posola. pa nek bude, šta bude. on je gotov da umre, ako ga rosija napusti. preklinje ih samo da jave grofu bestuševu da je stigao do beča. živ se neće dati, da ga arestiraju. mladi jermenin, međutim koji je ličio na gavrana, sa naočarima smejao mu se i savetovao ga je da ne bude lud i ne izlaže, ni sebe, ni kopšu, osveti karaulnih oficira. neka se pritaji u kući gospože huml dvatri dana, dok se izveste rusi i dok rusi dođu po njega. ako mu pak do ženske nije stalo, on, agagijanijan, reći će gospoži huml da je kapetan ranjen na bojnom polju ljubavi i da je došao u vijenu da se leči, kod urindoktora. gospoža huml će ga onda ostaviti na miru, a ni živa duša neće znati da se kod nje krije neki kapetan. kroz njene salone prošlo je već nekoliko serbskih oficira. ni jednog nije izdala. ni jedan nije iz njene kuće otišao u arest. ima ona veza. dabogme, to košta. treba isakovič da se pretvori u lava, u kavezu, na nekoliko dana. u pitanju je glava. a nije pravo, ni da kopša strada. kopša onda poče da nagovara isakoviča da primi predlog agagijanijana, i pavle, najzad, nemade kud. ogrnut svojim ogrtačem, sa sabljom u ruci, on iziđe od kopše, pored agagijanijana, po mraku, kao senka, i pređe preko uske ulice po mraku, nekoliko koraka, u neku avliju, gde je mladi jermenin, kikoćući se, zazvonio na neka vrata, ispod jednog fenjera. po sećanju se hoda kao po mesečini. carstvujušča varoš vijena bila je, u to doba, noću, slabo osvetljena, fenjerima kao svećama. njeni stanovnici hodali su ulicama samo dok je leto, proleće, početak jeseni i to, kad je mesečina. kad je noć mračna, kišovita, ili kad dođe zima, na ulicama vijene, noću, nije bilo nikoga. sem pijanica, i noćnih čuvara. noćni čuvari su se dozivali, kao lađari u šajkama. tim veselije bilo je po vijenskim kućama. posle turskih ratova, vijena je bila postala varoš bašta, jasmina, jorgovana, lipa, igranki, pesama, vina. bilo je, kao i drugde u evropi, i u njoj, lopova, kesaroša, prostitutki, dosta, ali su ubistva, zasede, zločin, bili retki. mnogo ređi, nego u turskim, pograničnim krajevima, gde je u to doba bilo i pustahija i haramija. isakovič to nije znao i stezao je sablju, dok je, sa agagijanijanom, prolazio, kroz mračna dvorišta flajšmarkta. flajšmarkt je, u to vreme, bio, zaista, najgori centar vijene, labirint, uskih ulica, sa kućama grčkih trgovaca, kafana, kockara, lorfi, sa smrdljivim olucima prava jazbina. ali je i tu izgled varao. unutra, po kućama, nije bilo ubica, nego žena i ljubavnih gnezda. isakovič je u beču uvideo da u evropi postoje dva sveta. jedno lice, koje se pokazuje danju. a drugo noću. jedan svet, koji se vidi, kad je dan. a drugi, kad je noć. jedno lice, napolju, pred vratima. a drugo, unutra, iza vrata. zvono, koje je agagijanijan povukao, u mračnoj avliji, gde je gospoža huml živela, imalo je gvozdenu ručicu, pred vratima. a zvonilo je, kao klepetuša, iza vrata. zatim se, daleko, gore, u visini, sa trećeg sprata, ukaza jedna sveća, u mraku, i jedno, žensko, lice, i ču glas, koji je pitao. ko je? agagijanijan toj ženi doviknu. anastas veliki. anastasius der grose. vrata se, posle toga, otvoriše, kao sama. ona su se otvarala, sa trećeg sprata, žicom, koja je dizala rezu, iznutra. kad pavle uđe, pored jermenina, vide da se nalaze u kamenitom, uskom stepeništu, kao na dnu nekog dubokog bunara. gore, u visini, stajala je neka žena, koja je držala sveću i koja se glasno smejala. dok su se peli, na treći sprat, u spirali, agagijanijan je isakoviču davao poslednje savete, kako da se u toj kući ponaša. a kad stigoše gore, na treći sprat, pavle vide da ih čeka uvela lepotica, koja ga je začuđeno, i zadovoljno, posmatrala. za sve to vreme, iz zidova, dopirali su, do pavla, svirka, dreka, smeh ženski, vriska. u kući je, negde, moralo biti mnogo veselog sveta. gospoža huml učini se pavlu vrlo čudna. bila je to ženica, valjda pedesetih godina, uvela ruža, polugola. imala je lice anđela, bila je riđokosa, nasmejana, nafrakana, sa očima plavim. u kosi je imala nojevo pero. krinolina joj beše rasečena, duž oba kuka, tako da joj se lepa, gola, butina videla, iznad kolena. na nogama je imala srebrne čizmice, a korzet joj beše od zlata. ličila je na kirasira koji se smanjio i koji se, u lofru, pretvara. dočekala je isakoviča a la grande. isakovič joj se klanjao, sa trikornom na svom srcu i zacupka. agagijanijan je, očigledno, bio, sa tom ženom, u vrlo dobrim, odnosima, jer je poče pljeskati, tamo gde ne treba, i jer je poče okretati, kao da je želeo da joj se zavrti glava. mladi čovek je odvuče malo dalje, u stranu, a šta joj je mrmljao, nije dopiralo do pavla. čuo je samo da gospoža uzvikuje. bože moj. bože moj. mein gott agagijanijan mu, posle, reče da ona to i u postelji ponavlja. ta žena i agagijanijan, zatim, povedoše pavla, u sasvim drugi kraj hodnika, u sasvim drugi stan, koji je mirisao na sapun i žene, a u kom je bila mrtva tišina. gospoža huml, sa svećom u šandali, osvetlila je tu sobu, koja je bila puna ogledala, i na tavanici, pa reče pavlu da je dobrodašao. pokaza mu postelju i lavoar, i reče da može leći, da se dobro ispava. niko mu neće dolaziti. ključ za tu sobu ima samo ona. agagijanijan reče, smejući se, da je šteta, što je upoznala kapetana baš u trenutku kad je došao, ranjen, sa bojnog polja ljubavi. nikad tako lepog, esklabonskog, oficira nije imala. šteta. kad gospoža ode, agagijanijan reče pavlu da tu, u toj sobi, može mirno da se krije nekoliko dana, a on će mu dolaziti, i javiće rusima, za njega. gospoža huml je sasvim sigurna. nije on prvi, ni poslednji, serbski oficir, koga ona skriva. a ima ona i sa burgvahom dobrih veza. još nikoga nije izdala. isakovič, kome se nije svidelo sve to i koji se svemu tome nije nadao, poče da se vajka da je taj stan prava mišolovka. jermenin ga onda odvede do jednog ormana, i pokaza mu vratanca, koja su iz te sobe koja nije imala prozora vodila na doksat, iznad obližnjih krovova. kad iziđoše na mali doksat, u gvožđu, i loncima cveća, pod njima je bila, svetlucava, mračna, cela vijena, sa svojim krovovima, ulicama, crkvama, baštama, rukavcem dunava i dalekim brdima. odatle, sa tog doksata, duž dimnjaka, moglo se otići čak na drugi kraj kuća, i sići, čak do drugih ulica. gospoža huml se vratila, zatim, da namesti postelju kapetanu, i reče mu da će mu računati terezijanski taler, za svaki dan, a dva talera za svaku noć. a dolaziće kod njega da ruča. žuri se, kaže, jer joj je puna kuća gostiju. nek se kapetan, za sada, dobro ispava. videće se, sutra, za urindoktora. kraj sveg besa, i gađenja, da on, koji je za carstvo krv prolio, mora da se tako krije, pri dolasku u vijenu, isakovič je sve to, što mu se te noći desilo, otrpeo, mirno. tešio se da je, eto, ipak, stigao do rusa i bestuševa. moći će, kroz dan, dva, izići, pred hofdeputaciju, da tuži temišvar, da tuži garsulija, da se zna šta se radi sa njima, isakovičima, i njihovim otpuštenim vojnicima, njihovim sunarodnicima, posle rata. čuće se do imperatrice, nepravda, bezakonje, sramota. naneta srbima. hteo je mirno, prvu noć u beču, da prospava. kad gospoža huml i agagijanijan odoše, isakovič, još jednom, pregleda vrata, dobra, tvrda, koja su imala rezu, tako da ih je mogao zatvoriti, i iznutra. kad ih odškrinu, vide da je ulaz u kuću, dole, kao u bunaru, ispod njega, i da, otuda, ne bi mogla, ni čitava rota vojnika, da mu priđe, dok je u njega pištolja. isto se tako uverio da mu je nemoguće prići, i sa doksata. bila je vrtoglava visina, strma. ali, dreka, vika, muzika, nekog veselog društva, celu noć nije prestajala, pa i kad prestade, pred zoru, isakovič je morao da sluša, odnekuda, kraj sebe, iz zida, dubok, tužan, jek, nekog violončela. učini mu se da mu je ta vrsta muzike, odnekud, poznata. zaspao je tek kad se bilo razdanilo. gospoža huml ustajala je tek pred podne. došla je kod njega da ruča. isakovič joj je pričao, nemecki, koješta, o koječemu, tek da joj pokaže da taj jezik razume, i zna, a ona ga je ispitivala samo o ženama, o ljubavi, o oboljenju koje ima, a nije ga pitala o vojenim stvarima. nije ga pitala ni zašto se krije. isakovič je, zatim, dan proveo u posmatranju svih onih sitnica u kući, koje je mogao da vidi, sa svojih odškrinutih vrata, i sa svog doksata, iz prikrajka. na doksat je izlazio ceo tek kad pade mrak, da se nadiše vazduha. prekodan je, tako, gledao, neku ženu, ili čoveka, u teme, kako se kreću, dole, u kamenitim dvorištima. kao bez smisla. video je i neke ruke, koje su spuštale korpe, na vrpci, sa visokih spratova, na avliju, uličnim prodavcima, kolača i voća, pa ih, zatim, izvlačile na sprat, nekim, nevidljivim, ukućanima. video je i golubove i mačke po bečkim krovovima u okolnim ulicama. morao je, međutim, da pazi da se ne pokaže ceo i da ne pobudi radoznalost nekih komšija. uveče se ponovila dreka posetilaca, muzika, vika, igra, koja je dopirala kroz zidove, do njega. gospoža huml je, katkad, svraćala do njega, a imao je i posetu agagijanijana. prvi dan mu prođe, tako, bez događaja. njegova soba, u orahovini, i ogledalima, nije bila veća od nekog dobrog ormana. on se u njoj osećao kao mrtvački kostur u ormanima. posle dvatri dana, međutim, izgubivši strpljenje i bez mirnog sna, isakovič postade nesnosan i agagijanijanu i gospoži huml, koja nije mogla da razume, što kapetan ne poziva urindoktora, da ga leči, nego sedi, ceo dan, tako, na svojoj postelji, sa glavom u šakama, poguren, kao da plače. ona poče da sumnja u isakoviča. mislila je da taj oficir nije došao, krišom u beč, da se leči, nego da je ubica. ubio je nekog muža, pa sad čeka, da ga spase mito i kesa dukata. ko zna ko je to? agagijanijan se smejao kad mu je to nagovestila. uveravao je gospožu huml da se radi, zaista, o bolesniku, koji se krije, samo zato što je u beč došao bez papira, ali će ih dobiti. isakovič, međutim, nije hteo da zove ni perikmahera. bila mu je izrasla brada. gospoža huml poče da ga izbegava. ona mu je donosila večeru u lepom posuću, ostavljala sve to na stolu, ali bi se, zatim, samo osmehnula, uplašeno, i otišla. isakovič bi čuo samo, klap, klap, njenih papuča. oko njega, prekodan, bila je sve veća tišina. prostorija u kojoj je živeo, poče isakoviča, sad, sve više da seća zatvora. razlika je dabogme bila velika, između onog zatvora u temišvaru, u podrumu, u memli, sa pacovima i miševima, i ove sobe, u ogledalima, i orahovini, ali je unutrašnji smisao bio isti. to su bili ti zatvori o kojima je toliko slušao, u kojima je toliko oficira bilo pretvoreno u mrtvački kostur, koji nije više izišao iz ormana. despot serbski, grof brankovič, držan je, tako, u ovakvim sobama, a toliki su njegovi sunarodnici završili bili, u ovakvim sobama. napolju je bila velika varoš, carevina, vijena, evropa, zemlje po kojima su serbi ginuli, olandija, šlezija, milanija, ali je on, oficir carstva, zadržan između četiri zida u prostoriji jednog ormana. nije više mogao, ni danju, da nađe sna. a noću je ležao budan na postelji, sa širom otvorenim očima. iako isakovič nije bio ni naročito pismen, ni načitan, ni vaspitan, nego samouk, prost, on nije bio zanet prestonicom, koju je bio video samo u prolazu, u snegu, u ratu, sa konja, a koju je sad gledao sa svog vrletnog doksata kao da je neka lepa slika. iako je ta slika bila raskošnija, veća, čudnija, nego slika temišvara, ili varadina, ili oseka, ili belgrada, nemeckog koji je znao iz detinjstva razlika nije bila velika. varoš kao varoš. zgrada kao zgrada. cela mu je austrija ličila na kasarnu princa aleksandra, u belgradu, koja je imala 360 prozora. ličila na kapije gradske princa evgenija savojskoga. ličila na sahatkulu u belgradu koji su nemci držali više od dvadeset godina. ono što je isakoviča, tih dana, u beču, naročito bilo sneveselilo, to je bio osećaj da je, eto, stigao blizu svoga cilja, ali da je od njega ipak daleko. iako je gospoža huml bila, i dalje, prema njemu, ljubazna, i donosila mu ručak, večeru, mandelmilh, i voća, isakovič je osećao da ona treba da izusti samo reč, dve, pred oficirima, njenim švalerima, pa da po njega dođe rota vojnika. smrt je, za dezertera, u to doba, bila sigurna. kraj sveg uveravanja agagijanijanovog, da je gospoža huml sigurna, da ona zna da serbski oficiri dolaze u vijenu radi svojih, nerešenih, molbi, i nepravednih kazni, da se tuže isakovič pomisli da ta žena može, i nehotice, da ga izda. njena kuća je, svako veče, bila puna sveta. kockari, i bludnici, razilazili su se tek ujutru iz njenog stana. kao neku maskeradu, mogao je njihov odlazak da gleda, kad odškrine vrata. bilo je jednom i tuča. dreka je bila velika. on je sedeo, pognute glave, pred zoru, na postelji. tu je dakle bio stigao na svom putu u rosiju? tu će mu se dakle rešiti sudbina, ovih dana? tu će dakle umreti, kad ga bude pronašla burgvaha? ta lorfa će, dakle, stajati čelo njegove glave, dok bude ležao mrtav na patosu, kad ga budu oborili iz pušaka, kad mu ponestane tanadi i praha za pištolje. posle toliko nadeždi, posle toliko patnji, završiće dakle u carstvujuščoj vijeni, u kući jedne lorfe, kao leš. kad bi, tako, ustao, i stajao, u mraku, na svom doksatu, iznad vijene, isakoviču se činilo da ga ta varoš vuče u dubinu, da se strmoglavi, i surva. gospožu božič bio je zaboravio. na celoj toj velikoj pučini vijenskih krovova, nije imao nikog svoga. a kad bi se setio priča svog poočima vuka, koji je dolazio u vijenu, prilikom pripreme za izbor mitropolita, pavlu bi bilo još teže, u mislima. bilo je poznato, u familiji isakoviča, da je još vuk rekao da se u vijeni sve može kupiti, ali da se ništa ne može, bez mita. ta varoš im je uzimala, uvek, i mita, i prava, i krv, a nije im ništa davala, sem obećanja. pošto pavle, kraj sveg jahanja u bitke i ratove, na bojišta u inostranstvu, nije poznavao druge zemlje hrišćanstva, i evrope, on je, kao i cela familija isakoviča, mislio da je vijena sodoma i gomora. a da je ostala evropa prosvećena i dobra. pošto je ležao tako, danima, u mraku, i noću, širom otvorenih očiju, u toj sobi svojoj, kod gospože huml, počeo je da sanja, budan, da ima vizije i sijaset halucinacija. sve mu se to činilo, međutim, kao java. tako se, iznuren, umoran, pošešuljao, vraćao, u snovima, čak do svog detinjstva. ukaza mu se cer, u srebru proleća, zatim u zlatu jeseni, sav u plavetnilu neba. čak mu se, iznad njegove servije, ukaza i austrija, a carstvujušča vijena, kao crn oblak, i, u njemu, mrtvačka glava. velika mrtvačka glava, koja mu se približava, i pita. otac? vater? a ču, kako on onda odgovara. zvao se nikola. a mati? mutter? zvala se petra. i dodade, a baba, ikonija. ona mi je bila nešto najslađe na svetu. rođen? geboren? primetivši da je ta gorostasna, mrtvačka glava neka vijena, koja ga pita, sa kojom razgovara, u snu, kao da je pred carskim oficirima, sa nojevim perom na šeširima, u kasarni princa aleksandra, u belgradu, kroz koju je ušao u vojsku, pavle se, ljutito, prodera. rodio sam se na mikoljdan godine 1715. sećam se da su me tog dana, svi, pomalo vukli za uvo, rekavši. na današnji dan si se rodio, sretan ti rođendan. deda gavrilo mi je dao nekoliko sitnih para, koje ste mi uzeli, i ima da mi vratite, kao i sablju, kao i dva pištolja, srebrnjaka. uze mi ih garčula. sećao se, otrčao bi, da poljubi u ruku deda gavrila. a baba ikonija, tom prilikom, obukla bi mu nove čarape. a došao bi i stric nikodije, sa strinom jovanom, pa su ga i oni, pomalo, povukli za uvo. mutter? ču, kako se i dalje dere vijena, mrtvačka lubanja. bila je turska robinja, sa babom ikonijom, kad ste vi, majku vam, ulazili. ležale su oko crkve šabačke, uz vatru, a baba mi ču kako turci govore da će da beže u zoru, prema užicu. turčin, koji ih je vezivao, bio je legao, metnuvši dva srebrna pištolja i srmali jatagan pod glavu. a moja baba, kad turčin zaspa, pomisli. zdrav osmane, ako ti ostane. uze oružje, pa nagnuše bežati. a kad psi u crnoj bari zalajaše i straža joj doviknu. ko je? ona, gazeći vodu sa mojom majkom, kaza. robinja. pobegoše turci ka užicu. gut jawohl? a deda teodor? e, deda teodor, kad sa vama uđe u crnu baru, natrapa, nesretnik, na neke košnice, pa kad ih ugleda, onako izgladneo, izvadi jednu, pa uze saće sa medom. ali se ostale košnice izvrnuše, pa pčele izlete iz košnica i malo ko ostade, da ga nisu izujedale. a vi ste, kurve, tražili, od vuka, da pronađe ko prevrnu košnice. da ga vešate. gut. jawohl? a otac? vater? šta, vater? deda teodor mi je pričao da smo imali staru čitulju, koja je bila stara nekoliko stotina godina, a u njoj behu imena predaka naših. pisalo je. desivoje, kalajan, putnik, primislav, a bile su zapisane i žene. teša, višnja, trnjina, dunja. pa vam tu čitulju njegov brat, spasoje, nesretnik, dade, za dukat, pa se još hvalio, kako je dobro prodao, čađavu kupusaru. e, ne verujete, je li, ali tako je. ne lažu mrtvi. laže garsuli. meni ostaviste samo jednu knjigu. žitije mučenika naših svetih. gut. a ubistvo? isakovič kad to ču, snuždi se, pa ispriča, snuždeno, kako je deda gavrilo pričao, za svog oca, da je bio čestit i poštovan u selu, a da ga je ubio rođeni brat. gut. jawohl? kupio je seno ispod cera, sa bratom, pa u tom zastade, pored svog malog sina, gavrila, pa poče da ga miluje. a stariji mu brat poviče. ostavi dete pa grabi seno. on ostavi. ali posle zastane, opet, kraj deteta, a brat mu povika ljutito. rekoh li ti da ostaviš dete, pa da grabiš seno? a ti ne slušaš. pa dograbi pištolj, i na mestu ubi rođenoga brata. žena ubijenoga, koja je bila na senokosu, kad vide šta joj dever uradi, onog časa, povede decu i javi se turcima. u ono vreme kad srbin ubije srbina, druge kazne nije bilo, samo 1.000 groša. koje ovaj nebrat i plati, s tim, da udovicu više ne vređa, a da deci deo očevine pošteno odvoji. tako ti ded gavrilo i brat mu mijailo ostanu sirote. gut. jawohl? abtren. kad austrijanci odoše, mrtvačka glava nestade, a pavlu sinu zemlja njegova, u bojama plavim, zelenim, zlatnim, rumenim. cer se nadnese nad njim, u dolinu, a on je sad prolazio kraj matere, iako mu je bilo tek tri godine i dva meseca. prolazili su kroz brdo, kroz šume, kroz oblake. njegova mati išla je svom ocu, na mikoljdan, u posetu, i vodila i njega, da ga pokaže. išao je i trčkao, uporedo, sa majkom, dok dođoše do reke, bistre kao suze, i do skele. uđoše da se prevezu. a voda je bila mala. vreme toplo kao da je leto. skeledžija, terajući skelu, ne mož da je pritera uz obalu, pa dohvati konopac, kojim vezuje skelu, i skoči u vodu, da povuče skelu. a njegova mati vrisnu i uhvati ga, oberučke, u naručje. ali skela već prišla kraju. a skeledžija viknu. odlazi. šta se dereš i plašiš to dete? isakovič se sećao, sad, i kako se na obali, tako mali, ote iz materinih ruku, pa skoči iz skele i uze kupiti, po pesku, na obali, kamičke, i turati ih u nedra. dok ga mati uhvati za ruku, rekavši. šta ćeš tu, voda može da te privuče i odnese, bolan brajko. a on beše stao i zagledao se, blizu vode, u lepe kamičke. ču, i to, kako se skeledžija smeje njegovoj majci. što se zanosiš i dete plašiš? a ono, vidim, slobodnije od tebe. a ču i to, u mraku, kako mu mati odgovara. stra me je. sitnica je to bila u moru sećanja, ali mu je bila draga i sačuvao je u sećanju, zauvek. međutim, slike brda, sena, šuma, nastavljale su se, i dalje, u mraku, u bunilu, kroz zaspalog, i polubudnog isakoviča. vraćao se u svoju serviju, sve dalje i dalje. vide sebe i u poseti kod svoga dede. idući njegovom selu, nekim šumskim putem, onako mali, bio se zamorio i poče da moli majku, da sisa. običaj je bio, u to vreme, da se deca doje, dugo. sirota njegova mati pokušavala je već da ga odbije, a naročito sad, bojeći se da joj u očevoj kući ne zamere. plašila ga je babom. svojom majkom, koja se zvala goša. oboje će ih biti, reče mu, goša, kad čuje da ga još doji. ali, kad on zaplaka, ona, sirota, sede uz put, uz jedan hrast, da ga nadoji. molila ga je, onako maloga. nemoj kod moje kuće iskati da sisaš, jer će nas moja goša umlatiti bijući. ona je stara i zla, nije dobra i mirna, kao tvoja mati. on se onda zaplaka, što je goša zla. kad su, zatim, stigli kući dedinoj, bio se malo uzverio od babe. a baba primeti to, pa će upitati, njegovu majku. što je ovo dete vako ćudljivo? zvera, kao da ga je stra. njegova mati onda poče nešto da šapuće njegovoj babi, a baba se na to udalji nekuda i vrati sa dugim prutom u ruci. videći ga kraj matere, na grudima, povika. oće sise je li? vidiš li ovaj prut? tebe matoru ću umlatiti bijući samo ako mu još jednom daš. komad u šake pa jedi. a on onda već plače li plače, žao mu majke, umlatiće je goša. njegove dve ujne, koje su bile prisutne, uzeše ga za ruke, pa sa ruke na ruku, pa ga nude orasima, lešnjicima, medom. obema ime beše anđa. tada dođe i deda, a obe mu priđoše ruci. a kad deda vide njega, na ujninoj ruci, povika. šta ti je, anđo? što nosiš matorog čobanina? ujna će na to. neka ga, boga ti, babo. poplaši ga goša. pa podaj ga njegovoj majci, kad ga je razbenavila. neka se s njim nosi. a ti gledaj posla. valja skoro večerati. starac je zatim izvadio kesu, pa ga pozva. odi dedi da ti dam para. i dade mu nekoliko turskih parica. a on je bio malo stao, pa ga gleda, da li je dobar, kao onaj drugi. ali kad mu mati reče. idi. vidiš li, daće ti para. on priđe. zatim otrča materi i dade pare njoj. na, pepo. čuvaj mi ovo. da vidi deda gavrilo, šta sam dobio. a mati mu uze pare, pa mu reče, tiše. idi sad dedi. poljubi ga u ruku. a i deda ga zivka, da mu priđe, te se on oslobodi, pa mu priđe opet, a deda ga nuđaše iskrcanim orasima. videći ga kod dede, baba goša uzviknu. e sad mi je ovo dete dobro. volem ga. a ti, petro, ne smeš poganiti dete i davati mu da sisa. jer ću te umlatiti. na to će njegova majka. dok ne legnem neću mu dati. te večeri, dugo su sedeli za večerom, ali on poče goniti mater, da idu da spavaju. ujna ga, međutim, odnese kod njene dece, u kuću. tek izjutra vide da mu nema matere. tada ga ujna uze za ruku i reče. ajdemo kod petre. kad uđoše u kuću, a ono, zaista, njegova majka tamo. velika vatra gori, a na verigama visi bakračić pun rakije. a baba goša kutlačom spušta med u kotao i, čim se rastvori, spušta drugi. ujna, kad uđoše, reći će njegovoj majci. dobro jutro. dede, petro, daj nam malo medene rakije. ded poljubi gošu u ruku. a i njegova mati povika. dela, blago meni, poljubi gošu u ruku. na to ga baba uze na krilo, poljubi u obraz i reći će njegovoj majci. vidiš li kako mi je ovo dete dobro? a ti ga kvariš. poganiš mi dete. ja njega volem, a ti, ako ga još koji put opoganiš, biću te, pa ćeš se čuditi šta te je snašlo. zatim baba goša kutlačom nali iz bakrača, vruće, medene rakije, pa turi u čašu još meda i dade ujni da pije. a i njemu dade. ali on ni da okusi nije hteo. celog tog dana, njegove ujne nudiše ga orasima, lešnjicima, papulom, ribom, vinom, pa kako beše sveta u kući, proveo je ceo dan bez matere. ali, kad dođe veče, navali opet da mu da, da sisa. njegove ujne muku su mučile da ga zagovore. a deda mu davaše po koju sitnu paricu da ga zalaže. majka mu se branila, da ne sme, od goše. svi su se smejali oko njega i svi su ga zalagivali, dok ne zaspa. tada ga odneše u vajat. sutradan, pamtio je to, smeju mu se ujne, kako je tražio, u snu, da sisa. ja se tome nadala, pa sam obukla kožuh i zakopčala. a njegova sirota mati reći će. celu noć sam na jednoj strani spavala, pa sam rebra natištala. nisam smela da mu se okrenem. u tom dođoše i deda i oba njegova ujaka da piju medenu rakiju i svi mu dadoše po neku sitnu paru. a smejali su se i žalili ga. njegova mati htede da pođe, kući, ali deda ne da. što se žuriš, petro? danas nećeš ići, neka se dete zabavi sa decom, dok ne zaboravi obiskivati o tebi. tako ostadoše još jedan dan. pri povratku, na putu, njegova mati nosaše neku šarenu torbu, uprtaču, a u toj torbi znao je da nosi pogaču i čuturu rakije. to je bila spremila mati njegovog oca, a dodala je po par čarapa, ocu, majci i braći. sećao se kako su oni, posle, primajući dar, govorili njegovoj materi. što si ti, petro, to donosila? vidiš, vesela bila, da ti treba deci svake godine sve više? deda im je bio natočio rakije i u drugu čuturu, a baba dodala pogaču i poviše kolačića, koji behu, u sredini, bušni. ponesi, petro, i podaj deci prija jovaninoj. to je bila jetrva njegove majke. ovu čuturicu, petro, podaj prijatelju gavrilu. rakija je ljuta, lepa. nije komova, kakvu on ima. neka nosi za pojasom i pine kad se umori. baba goša ih je, posle, ispratila, daleko. a njegova mati i ona rastaše se plačući. momak jedan bio je pošao sa njima, sve do skele, da vidi kako će preći. kad su stigli svojoj kući padao je već mrak. mati njegova ljubi svekrvu u prsa i ruku, a on obiska, oko vrata, babi, ikoniji. a kad ga mati pozva da ga nadoji, nije hteo prići. ne sme, kaže, od goše. oće goša da bije. tako njegova baba ikonija doznade da je odbijen od sise. baš hvala priji gospavi. da sam znala da te oteram ranije, da mi dete ne poganiš. u tom mu deda uđe na vrata i povika. šta si mi, kezo, doneo? a on se onda okrete materi i poiska čuturicu i dade je dedi gavrilu. a deda gavrilo povika. živ bio, sine, kad si mi ovo doneo. a hvala i prijatelju luki. tako su se eto, iz bezdana ljudskih uspomena, tom namirisanom, nadodoljenom, oficiru, koji se tukao u bitkama na sve strane evrope, vraćale sitnice, koje je pamtio, i posle trideset i pet godina, iz njegove siromašne zemlje. reke je video bistre kao suze ljudske. cer mu se javi u dalekom plavetnilu. vide bulke. a pošto je bio ostavio noću otvorena vratanca, koja su vodila, iza ormana u sobi, na doksat, bio se osvežio. u čudnovatoj igri sna, dovoljno je bilo da malo zahladi u beču jer je te noći bila pala kiša pa da sanja gorski vazduh planina svoje servije. tako se san, koji liči na smrt, igra sa ljudima. tako se iz jedne stvarnosti, i jave, koja je luda i besmislena, kroz ljudske bede i suze, prelazi, svake noći, u svet sna, koji nije besmisleniji, i koji, katkad, biva, čoveku, jedina uteha. pavlu isakoviču, te sitnice, iz sećanja, iz detinjstva, bile su milije, činile se lepše, nego sve njegove kićanke, carstvujušča vijena, i sva raskoš rokokoa tog vremena. iz tog sna se probudio, kao okupan, čist, u duši, i veseo. kad se sunce rađalo izišao je na doksat, krijući se, iza zida, a zagledan iznad krovova u daleka brda, iza kojih je, negde, ostao cer, na kom je opadalo žuto lišće. tako ga se sećao. u snovima, međutim, ne javlja se samo daleka prošlost, nego je sa njom, često, pomešana, i nedavna sadašnjost, ono što je juče bilo. razlika je samo to, da se, davno, davno, prošle sitnice pamte, katkad, jasno, a ono što je kao juče bilo, zbrkano. tako je i isakovič u toj kući, kao u zatvoru, sanjao garsulija. pre nego što su odvedeni u arest, pavle i trifun imali su mnogo muke sa svojim seratlijama, u svojoj mahali. ljudi su se bunili i vikali. suhim kola vozimo, dunavom lađe vučemo. garsuli je, u pavlovom snu, tražio, da mahala preseli u vijenu neku zimsku baštu, cveće, lonce, stotinu, hiljadu lonaca. dug red kola imao je, u snu pavlovom, da čeka na to. pre nego što je arestiran, pavle je prisustvovao, uz trifuna, u mahali, neredu, oko indžilira, koji su rušili kućerke, ako nisu bili na liniji, duž druma, koji se gradio, prema planu grofa merci. a došlo je bilo i do tuče. neki peja zekovič, husar trifunov, opalio je na geometre iz svog štuca. a njegovu ženu, đinđu, hteli su da vode u temišvar, da je arestiraju. ta java se, sad, javila, pavlu, u snu, zbrkano, u beču. a nije ni sanjao da će tu đinđu, uskoro, imati da gleda živu, u temišvaru. ono što dolazi sutra, u ljudskom životu, isto je tako neočekivano kao i ono što je juče bilo. vide tu ženu u snu, a nije joj se, na danu, posle, ni lica sećao. kao učini mu se, u snu, da sa garsulijem, na kolima, ulaze u mahalu, ali ti sni nisu bili čisti i lepi, kao prve visibabe u snegu, ni zvoncad na jagnjetu, ni voda na izvoru. garsuli je na celom tom putu vikao, a po svom običaju, skaradno. krajina im je sad zatvorena, kaže, niti onamo, niti ovamo, više ne mogu. vodali su opanke turčinu, dok im je turčin, na materi, i ženi, spavao, pa šta sad oće? sad su oficiri. jego rimskoga carskoga veličestva generalfeldmaršallajtnantoberstera fon montenuovo. isakovičima su, naročito, skaradne reči garsulijeve bile otužne. i oni su voleli psovku, ali, kao utehu, u austriji, kao neki znak raspoznavanja, u tuđini, među se. nikad ih nisu upotrebljavali u ženskom društvu. to je bio njihov rokoko. kad garsuli, sad, u pavlovom snu, poče da galami, pavle mu kao vidovit dobaci da se vara, ako misli da je njihova poniznost, prema njemu, strah od silnijeh na svetu. to je samo razboritost sirotinje koja ne traži kavgu. on, pavel isakovič, međutim, oće da ga upozori da se oni ne plaše garsula, ne jednog, nego ni sto. a jego ekipaž, eto, stoit pred mahalom i odneti ga u vijenu više ne možet. jes. jes. njegova crna, laka, putnička kola, neće izići iz temišvara, nego će ostati tu, večno, u kapiji princa evgenija, koji je bio serbska majka. kraj tih kola, na drumu, on, konstantin kristoforos garsuli, ležaće, u krvi, nepomičan. jes. jes. mein wohlweiser, hochgeehrtester und vielverehrtester herr. ali ga garsuli nije slušao, već naredi da se tera u mahalu. zatim se, u toj slici, punoj bagrenja, garsuli pojavi, sa svojim kolima, kao da su preleteli, za tili čas, u mahalu, iz beča. pred mahalom, kod đerma, pavle onda primeti da se, u mahali, nešto ludo, oko garsulija, događa. indžiliri i geometri, koji su radili na ušoravanju mahale, prema planu grofa merci, potrčaše, i okupiše se, svi, oko garsulija, koji se video kako stoji u svojim kolima, i udara bičem po mahalčanima, koji se behu strčali, sa očiglednom namerom da izvrnu kola. pavle, u svom snu, začudo, vide i kako pukoše dva pištolja to jest dva bela oblačka, a ču odjek pucnja, i vide i husare, kako se vrte u gomili, koja je, ogorčeno, urlikala. preneražen, pavle je hteo da viče, ali beše zanemeo. osvrte se, ali petar i đurđe behu nestali. vide kako garsuli okreće kola i tera utrinom prema temišvaru, i, kako gomila mahalčana trči za njim. kola su jurila, crna, zelenom utrinom, brzo, jer se sve to dešavalo, u snu, kao leprš golubova. pavle beše naslutio da se dogodila velika nesreća. čuo je kako mahalčani viču za garsulijem. stan, stani, majku ti temišvarsku. halt. halt. oćeš, pod jajca greifen? pod jajca greifen? pavle je bio, u snu, pretrčao, brzo, stotinak koraka, prema selu, pa vide kako kola garsulijeva projuriše kraj njega. pokušavao je, očigledno, da pobegne do temišvara. tada, međutim, odjeknu pucanj iz husarskog štuca, i pavle vide kako garsuli, pod svojim šeširom ukrašenim nojevim perjem, pada, u kola, pa se diže ponova, a zatim, zaljuljan, ispada iz kola i ostaje, nepomičan, na zelenoj travi. a i to se odigralo, brzo, kao leprš golubova. pavle je, za trenutak, bio zastao, kao skamenjen, a zatim kriknu, u snu, i poče da viče. skočio je bio sa svog doksata, u kući gospože huml, i trčao, kao mahnit, prema crnom veluru, koji je ležao na travi. prema tom crnom kaputu, trčala je sad i sva mahala. samo su dva husara odjurila, prema temišvaru. kad je otrčao do čoveka, koji je ležao na travi, pavle vide, oko sebe, čitavo more razjapljenih usta, očiju, a stotinu glava, ašova, budaka. nećemo da budemo pavori. vika je bila zaglušna, ali je sve to nadvikavala kuknjava nekih starica, oko njega, koje su se pljeskale, očajno, po licu, i, plačući, pokušavale da ga uhvate za ruku. svetina ih je, i nehotice, obarala na zemlju. pavle je poslednje korake, do garsulija, mogao da učini samo kao da pliva, kao da rukama razgrće žita, a gomila se oko njega sklapala. garsuli se, na zemlji, u crnom kaputu od svilenog velura, još trzao. kopče, na njegovim, velikim, cipelama, svetlele su se, kao da su od munja, a ne srebra, i činile su se ogromne. kad je isakovič kraj njega klekao, noge se u samrtnika zatresoše, još nekoliko puta, zgrčeni prsti zariše u travu. zatim se sve smirilo. lice samrtnika bilo je prebledelo, crte garsulija postadoše mirne i meke i blage. glava je klonula na desnu stranu, a iz usta mu ispade mlaz krvi. tekla je po crnom veluru kaputa kao neka crvena zmija. pavle je posmatrao mrtvog garsulija, razrogačenim očima. pomisli da je sad svemu kraj. i njemu, i njegovim bratencima. povešaće ih, sad, sigurno, na avliji engelshofena, ili tvrđavi grofa gajsruka, u oseku. nikada više neće moći, ni da vide, rosiju. osramotiše svog poočima vuka, kraine servijskije slavnog oberkapetana. iz temišvara poći će na mahalu kaznena ekspedicija, čim stignu ona dva husara, koji odjuriše da jave šta je bilo. pavle se, međutim, začudi, da pri svemu tom ima i neki osećaj olakšanja. sad više neće morati da se u pehotu premešta i obilazi bare, u gradiški, kao što će ih trifun obilaziti, u brodu, na komandu baruna janusa, a pod komandom baruna ritberga. došao je svemu kraj. u idućem trenutku, isakovič se, i u snu, trže, i povika. nesrećnici, svu će vam decu temišvar olovom zasuti. dreka oko njega bila je zaglušna. pavle se onda poboja da mahalčani, pored garsulija, ne pobiju i geometre, koji su zidali put grofa merci i vršili reguliranje šorova. potrča, ali oni, što su mu bili nadohvat ruke, još, ga i propustiše ostali, međutim, kao pobesneli konji, gurali su svetinu baš na njega. vikali su. nećemo da nas regulira. nećemo da vučemo pesak sa begeja. isakovič tad, u snu, prvi put, uvide, koliko su ti ljudi jedna misao, jedna duša, a on, kao tuđ međ njima. cela njegova ljubav prema njima, iako behu većinom rođaci i kumovi isakoviča, bila je samo priča. oni su bili gotovi da ubiju onog ko u mahalu dira, a oni, isakoviči, igrali su ulogu profoza, temišvara. oseti se usamljen među njima, kao da nisu istog porekla. jedan od tih mahalčana trčao je, stalno, pored njega, iako su mu opanci spadali sa nogu, a on ih oblačio, ne zastajući, nogama. taj mu je vikao, u uvo. mi sohama smo kućer podupirali, a oni hoćedu kuće naše na konop navlačiti. gde to, pajo, ima? valjda ohrabreni dernjavom tog čoveka, i ostali se proderaše na uvo isakoviču. nećemo da se mahala premešta. toliki ljudi boluju pesak vukući. tolika stoka manjkala. propiščalo u nas materino mleko kojego jesmo sisali. približivši se đermu, pri ulazu u mahalu, pavle vide kako se i tamo uskomešaše ljudi, a jedna žena okrete konja kojeg je držala za uzde. vide kako neki čovek uzjaha, zagrme preko drvenog mosta, protrča, kroz bare, pa odjuri prema dalekim vrbacima. kao iz hiljadu grla orilo se. uteče peja. uteče peja. pavla, međutim, neko zadrža, vičući. nećeš, kapetane, potere. možeš kad mesec bude smrknuo. sad nećeš. uzalud se pavle otimao. isakovič je, kao izbezumljen, šaputao svetini da će im decu, temišvar, olovom zasuti, da treba da jašu i hvataju garsulijevog ubicu niko ga nije slušao. na kraju sede, umoren, na neki panj, pri ulazu u mahalu, pa je kao sam sebi šaputao. nesrećnici svu će vam decu olovom zasuti. njegovi voktmajsteri, međutim koje je bio u mahali ostavio bili su se sad okupili oko njega, da mu ispričaju šta se desilo. ubica je bio neki peja zekovič, a pavle se seti da im je to neki daleki rođak i da ga je trifun bio, iz potisja, sa sobom doveo. bio je inače miran čovek, kršan, lep, mlad, ćutljiv. pavle se docnije sećao da je živog čoveka sanjao. taj zekovič je bio, pre nego što je pavle u arest odveden, u temišvaru, zbilja ubio, ali sve to nikakve veze sa garsulijem nije imalo. zekoviču su porušili kućer, jer nije hteo da siđe na drum, koji se gradio, a drum mu je kućer presecao. pavle se sećao da je taj njihov husar pucao, na geometra. i da je trifun mnogo muka, oko toga, imao. u ludom snu, međutim, isakovič sad uđe u mahalu, gde mu sto glasova dovikivahu da su oni, isakoviči, krivi, svemu. oni su ih, iz crne bare, i sa cera, doveli u hrtkovce, u sremu, gde ih je trifun, sa svojim popom todorom, držao. oni su ih, zatim, odveli u potiški dištrikt, i obećali da pod spahiluk nećedu. oni su ih doveli i ovamo, sa obećanjem da će primiti porcione novce, za prošlu godinu, pa zatim, na miru, kao na paradu, odselitsja u rosiju. a sad treba da riju tuđu zemlju, i za ribolov, u barama, plaćaju. stalno su im obećavali da će dobiti svoje pravo i da će o njihovim žalbama izvestiti, i imperatricu, serbsku majku. krčili su trifunu panjeve u sremu. obećavali su im da će im biti bolje, iduće godine. pa? je li ko dolazio u mahalu da ih pita, kako im je, u blatu? ruku na srce. nismo zastali zdje, ni tebe. pajo. nisi dolazio ni ti. dolazio nam je oberajnemer. vikao je. plati. dolazio placlajtnant. plati. štapsmedikus. plati. štapsprofoz. plati. e moj pajo. pa i vaš arendar arendar isakoviča samo viče. mnje moje seno dajte. pa posle kukajte. kao i da nismo rođaci. prebacivali su, pavlu, koji se prevrtao, u snu, kao u groznici, hrčući, da su im oni, isakoviči, doveli i te geometre što su onomlane mahalu regulirali. regulirali i lani. a sad ponova. vele, mahala ne valja. dovlače užeta, da premeštaju kuće. da zidamo kuće, sve na liniji. da budu kao na konopcu. pravo. u front. e moj pajo. zar nisu mokrim obojkom udareni po glavi? to je bila prva pobuna u mahali, koju je isakovič u vijeni sanjao, ali to nije bila prva, ni poslednja, koju je, na javi, u životu, video. međutim, i u snu, on je osećao da su ljudi pomahnitali, i da ih treba, lepim, smiriti, da se ne dogodi još veće zlo. temišvar je bio blizu. a razoružani su. trebalo je hvatati ubicu, predati ubicu, a trčati engelshofenu. njegovi voktmajsteri, međutim, čvrsti, strogi, i u snu, privedoše mu, tu, kod đerma, pri ulazu u mahalu, i ubičinu ženu. tako je isakovič video, u snu, ženu koju, u životu, nije bio ni zapamtio dobro, a koju je posle, živu, video, zaista, u temišvaru optuživali su je da je ona dala štuc mužu. da se sa njim sašaptavala, pre nego što je odjahao. stajala je, međutim, pred pavlom, u snu, mirno. bila je mlada i lepa, ali pavle nije pamtio to, pamtio je da je na sebi imala svega jednu, crnu, suknju, siromašnu, i da je gledala pravo, u oči, kad je pitaju. bila je bosa. on se onda u snu prodera na nju. da kaže šta bi. a njegovi voktmajsteri počeše da viču. kazuj nadležestemu, gde je, šta učini, peja? a ona mirno reče da ne zna, pa dodade. nisam ja peja. a kad pavle poče da se goropadi, ona mu drsko doviknu. što se dereš, gospodine, vidiš da te se plaše deca. ene vam peja, tamo, u vrbaku. tamo vi njega. dočekaće vas, moj rođeni, vatrom iz pušaka. otkad je to carski befel da se žena pita za ajduka? nije toga bilo ni pod turcima. a kad pavle dreknu, da ih je sve unesrećio peja, i da će im temišvar i decu olovom zasuti, i ona dreknu da se peji rušila kuća, a ne može biti carski befel, da se ruši kuća nad živim ljudima. garčula je peju udario bičem po vratu. a peja je tek onda potegao iz štuca. tek onda, tek onda. a kad joj pavle reče da će temišvar arestirati i ženu ubičinu i da ih čeka konop oko vrata, ona mu priđe bliže, a iz nje izbi neka toplota i milina. ne boji se, kaže, konopa oko vrata. umreće rado za svog čoveka. samo neka on ne kreće potere, dok se peja dohvati ritova, borčanskih ritova, tamo mu je familija. pobogu da si mi brat. pa ga je i zagrlila, oko pasa. lepo je, kaže, sa pejom živovala. trunuće, pod zemljom, mlada, ali će trunuti, sa njom, i taj garsuli, nakaza. ubi ga njen rođeni. ubi ga. pamtiće temišvar kad se mahala ušoravala. ražalošćen njenom mladošću, isakovič joj onda, tužno, reče da potera ima da krene i da će stići sigurno zekoviča. a ona mu se pribi uz grudi, moljakajući da samo danas ne kreće potere, a sutra može koliko oće. ko te vidi, naka? smiluj se. zar ti pandur nad ženama? zar vas nije dobro i verno služio peja? ti nam obeća u rosiju preselit nas. imali smo i kućer i kućišta. a pogledaj me sada. u nas više nema, naka, ni gunja, ni sukna, ni opanaka. zar ne vidiš da sam prava prosjakinja? pa zar i taj kućer da mi uzme ona nakarada? pavle joj očajno doviknu. nesrećnice, peja im ubi čoeka. ona se na to još više beše pomamila. poče da viče, tako, da se nadaleko čula. ubi ga, kažeš? ubi im čoeka? ej hej, pajo. a koliko oni ubiše našijeh, pa nikim ništa. ubi, veliš? a oni? tolike nas na robiju, a druge među nama kuga. oni nas tolike, a moj rođeni, jednoga, pa, gle, kolika dreka. pavle se bio prenerazio, kad ga ona pomilova po licu. svetina ih je bila opkolila, gomila mahalčana, a on je uzalud pokušavao da se otme, vičući da treba, što pre, otrčati do temišvara, treba da se uparadi, da ode, pardon prositi, kod engelshofena. ta žena ga, međutim, zadrža. vidiš li, pajo, ona dva bagrema, i gomilu zemlje međ njima? to je bila moja kuća. peja je taj naboj spremao za zimu, a ja sam šašarikom i suzama pokrivala. lani nas je zahvatila regulacija. vele, da rušimo. nije kuća na liniji. da siđemo na drum, do indžilirskog konopa. e vidiš, dadosmo im i to. imjeli smo nadeždu za ovu godinu. a on, kad se edva krmimo, na sadašnje mučno vreme, kaže, ne valja. da se opet ruši. čuješ li ti mene? kiša kvarila, mi podbočismo, sa komšijama, sohama. a on kaže ne možet. nego na konop. da siđemo na liniju s druge strane. e dabogda svaka se njihova tako rušila. a metni ti mene u gvožđa. trunuću, ali će trunuti i taj garčula. ne slušajući tu ženu, koja je bila tako topla, pavle se prodera kao da je na egzerciru, setivši se nečeg sasvim drugog. a otkud u njih pušaka i praha i olova? otkud štuc u zekoviča? na to mu čak i voktmajsteri doviknuše da su oružje krili u ognjištima, a olovo u nedrima žena. da ga je uvek bilo u njih i da će ga uvek biti. a ako se on ne vrati iz temišvara, planuće, koliko sutra, jedna po jedna barutana temišvarska. isakoviča onda, valjda od umora, obuze neko sažaljenje prema njima. pomisli da je mahala, zaista, puna nesretnog naroda iz servije, koji se već šezdeset godina potuca od nemila do nedraga. lako je trgovcima i kapamadžijama temišvara. i senatorima. ovi su, međutim, ostavili svoju serviju i crnu baru, koja je spaljena, za njima, isakovičima, a nemaju kud. tukli su se verno, na strani hrišćana, na strani austrije, pa šta su dobili? hiljade mrtvih glava. manevre, reguliranja, egzerciranja, ušoravanja, te ovakvu, te onakvu, sahranu mrtvaca. žuto mi je lice od popara. a neprekidno traju befeli, razvojačenja, naseljavanja, selidbe. neprekidne su promene prema planu grofa merci. nema za njih ovde ničeg, osim mnogo licemerstva. žena ubičina, međutim, pratila ga je kao senka. nije znao šta mu bi, ali se, iznenada, sav, izmeni, prema njoj, uze je za ruku i reče joj, kao da joj je brat rođeni. ne plači, đinđo. ajs. ti ćeš u našu kuću. ajs. u kuću, isakoviča. pavle je, docnije, često, pričao taj jedini san bratencima. ali tek onda kad je taj san postao kao java. taj san, međutim, završio se još luđe, nego što beše počeo. garsuli, u tom snu, ponovo vaskrsnu, pa i njegova kola pođoše prema beču. a što je bilo najčudnije, kao što je, mnogo štošta, čudno, i u ljudskom životu, i pavle se sa garsulijem vozio. garsuli je bio veseo. držao je isakoviču čitavu oraciju. njegov, pavlov, nacion, kaže, nije više ono što je bio. servija je sad mirna, i pokorna, a u njoj prosvećeni grci vladaju i po crkvama grečeski poju. svi ti njegovi dedovi, i deda gavrilo, i deda mijailo, i pavlov otac, nikola, kome se ni groba ne zna, i njegova mati petra, čiji je sagoreli leš u crnoj bari ostavio, svi su oni dolazili, ponizno, da njega, majku im, garsulija, poljube u ruku. nema njegov nacion više barjake. nego samo britvicu. do zemlje se njemu, garsuliju, klanjaju. dobri su to i pitomi ljudi. nego su oni, oficiri, kurve, oni bune narod, da se seli u rosiju da nije njih, carevina bi srećna i spokojna bila sa serbskim nacionom, a njegovi bi rođaci dolazili ponizno, da njega, garsulija u ruku celivaju. videv da će među njima pasti krv, pavle naredi kočijama da stanu. nasmeja se i zapita grka. da li dolazi i stric janko? isakovič je imao gadan običaj, da se smeje, pre no što u krv zagazi, kao da će da pije vino. garsuli mu onda dobaci da je, da celiva njegovu ruku, i taj janko dolazio. čisto sumnja. pavle na to. a da se veliki gospodin garsuli, slučajno, ne bi prevario, on će mu, za boljše učvršćenje uzajamnog prijateljstva zur befestigung mutueller amitie ispričati o tom dedi mijailu po nešto, a ispričati, po nešto, i o stricu janku. taj njegov ponizni, milokrvni, nežni, stric, janko, pričao mu je sam o sebi ovo. imadijah, veli, osamdeset brava ovaca krupnih, ali se jedan kurjak beše navadio, te dohvati po neku ovcu i pobegne. pored dva grdna psa koje sam u sindžiru držao. bejahu vrlo zli, a ponekad čak i ne lanu da se jave. ja ti napravim desetinu kurjačkih zamki i zapnem na nekoliko mesta. kad, jedno jutro, nađem da se uhvatio jedan grdno veliki mator kurjak. bejah se, unapred, zarekao da ću ga, ako ga uhvatim, živa oderati, pa pustiti, nek ide u planinu i nek javi kako, u goračiću, znaju da kažnjavaju. imadijah dobar nož, pa napravih roglje i kurjaka dobro vezah. snaje mi ne smedoše ni da gledaju. a moja baba bogzna kako me moljaše da ne mučim životinju. ali ja ostadoh pri mojoj reči. baš ga lepo odrah i kožu mu ni na jednom mestu ne presekoh. ja to svršio izjutra, do podne, a posle podne uzeše deca kazivati da se, iz šume, čuju glasovi kurjački. urlikali su te zime kao nikad dotle. e to ti je, vidiš, taj moj ponizni, nežni, stric, što kažeš da ti je ljubio ruku. lažeš ti to, garsuli. pamti to, garsuli. kad bi se probudio iz tih, i sličnih, snova, isakovič je imao i dalje, preko celog dana, da se, na doksatu, krije od komšija, pa da preleće pogledom, od jutra do mraka, preko krovova. vijena je dimila ispod njega iz dimnjaka. dani su prolazili. noću je imao, i dalje, da sluša ciku i vrisku žena, na donjim spratovima, svirku, i viku pri odlasku kockara, koji su odlazili, kad svane, iz kuće gospože huml, izgubivši ne samo novac, do poslednjeg talera, nego i satove, burmutice, prstenje, pa katkad i dugmad sa kaputa, srebrna. u kući bi, prekodan, nastala velika tišina, a tek pred veče začuo bi se, opet, bolni glas nekog violona. u rosijskom poslanstvu, međutim, sve je bilo stalo. bestušev je bio otišao, a grof kajzerling još nije primao. agagijanijan je skoro svako veče dolazio i ništa novo nije pavlu donosio. kao i svi ljudi koji su preživeli ratove, isakovič je bio postao nestrpljiv, kad god je čekao na nešto, a sad se bio kao razboleo. kao što strasni kockari, kad se godinama kockaju, ne vole više da gube, ni pavle nije mogao da podnese pomisao da može i ne uspeti, iako je svom cilju bio, sad, tako blizu. neobrijan, barusav, potamneo u licu, počeo je da hoda po toj sobi, na trećem spratu uskoj, kao orman kao zver u kavezu. kad je i deseti dan takvog života u vijeni došao i prošao, isakovič skoči jedno jutro, kao da se pomamio, pa zatraži perikmahera i poče da se brije, da pere glavu i udešava i miriše kiku. uzalud je gospoža huml bojala se da perikmaher ne oda tajnu. da krije nekog oficira u svom stanu. kome čak ni imena ne zna, jer joj ga agagijanijan nije hteo reći. kao ponesen nekom olujom, isakovič je tražio da mu se pripreme čizme, nov žabo, košulja, nova, husarska popona, čije su kićanke padale do ramena, a počeo je da ispituje agagijanijana, i o tome, kako ide u rosijsko poslanstvo, kud vodi put, gde se mogu najmiti kočije, kako bi poznao rosijsku palatu u leopoldštatu? bio je rešen da ode rosijskom posolu, javno, vidno. pa nek bude šta bude. smatrao je da je to, gde čeka, i kako čeka, nedostojno. kir anastas mu se smejao. te noći je došlo do neke tuče, nekog treska, vriske, gore nego dotle, na jednom donjem spratu, do nekog ženskog plača, koji je i isakovič bio čuo. gospoža huml mu, sutradan, reče da jedna njena prijateljica, koju zna iz teatra koji plaća grof duraco ima teškoće, sa svojim švalerom, koji pijanči i tuče svoju polegušu. kad isakovič ču to ime, pretrnu. kad je agagijanijan prvi put pomenuo ime grofa duraco, isakovič je to prečuo, pustio kroz jedno uvo, a ispratio na drugo. sad, međutim, kad to ime ponova ču, seti ga se, i bio se kao skamenio. ime nekog mecene koji se nazivao grof duraco bilo je tada u vijeni dobro poznato. isakovič je bio čuo da je i njegova bečlika, sa kojom je živeo, pre svoje ženidbe, glumica, u tom teatru. od same pomisli da bi sad, u vijeni, mogao susresti tu svoju, bivšu, lorfu, isakovič se bio ohladio. to mu se činilo ona kaplja žuči, od koje se čaše žuči prelivaju. zaćutao je, pred gospožom huml, i nije teatar pominjao. ni tu svoju kumu u teatru. tešio se da je beč velika varoš makrokosmos, kako je božič rekao da je ta žena ko zna gde na stanu, da se nikad sresti ne mogu. da je ni ta nesretnica, koju je ljubavnik bio te noći istukao, valjda, ne poznaje iako je reč o istom teatru. ko zna, da li je njegova švalerka i živa, ko zna da li je u beču. ali se i ona sad pojavi u pavlovom sećanju. pri kraju prošlog rata za austrijsko nasleđe posle zaključenja mira u varošici eks, godine 1748, jedna pozorišna trupa, iz beča, zalutala je bila čak do temišvara, pri svečanostima, sa kojima je austrija kraj rata proslavljala. ona je, te zime, služila, za divertissement kako bi đurđe rekao matorom feldmaršallajtnantu engelshofenu, koji je teatar voleo. to pozorište, kao pozorište uopšte u to doba, i nije bilo pravi teatar, u današnjem smislu, nego neki saltimbanko, komedijant, u traktiru, čiji su glumci bili venecijani, koji su bili poveli i po neku lepuškastu bečliku. prvi, pravi, franceski teatar, pojavio se tek idućih godina, i u beču. među ovim komedijantima u temišvaru, zatekla se i jedna plavuša gospožica berghamer koju je iz beča, gde je ostavio ženu, jedan kirasir doveo, kao svoju polegušu. bila je lepa, a predstavljala mesec, lunu, na konopu, i kraljicu noći, sa zvezdom na čelu. akrobat, bila je prava đavolica u telu, a bila je i pismena, i vesela ne bez duha. pošto je teatar, u to doba, bio nenapisan, nego je predstava bila, obično, improvizacija, grete berghamer bila je dobrodošla u trupi, jer je bila brbljiva i na sve imala odgovor. nije morala ni da misli. ona je, obično, završavala predstavu sviranjem violončela, kad je njen saltimbanko preskoči, a svirala je lepo. valjda zato, što je bila debeljušna, međ nogama, nije imala dece. išla je od ruke do ruke. ako je takva glumica imala familiju u teatru, obično je bila i udata u teatru i nije bila gora nego druge žene. ako nije imala nikog svog u teatru, obično je, skoro svake noći, legala sa drugim. tu mladu ženu bio je doveo u varadin, iz temišvara, jedan od najboljih jahača, među kirasirima đenerala serbeloni, kapetan padovani. mali, crn, majmunskog lika, ali zjelo bogat. on je svoju polegušu, posle, teslimio isakoviču, sasvim slučajno. u sudaru konjanika, bio se prevrnuo, sa konjem, preko prepona, i, da je ostao živ, imao je da zahvali isakoviču, koji ga je izvukao ispod konja, u poslednjem trenutku. ugruvan, polomljen, padovani je, ležeći nemoćan na postelji, imao samo jednu želju, da se oslobodi svoje ljubaznice, pre nego što mu supruga stigne. a nije hteo da švalerku izbaci na ulicu. nagovarajući pavla da je uzme, on je ponavljao da je ta lorfa, kraj svega, stvorenje milo, pitomo i dobro. sirmijski husari, prema turskom običaju, držali su, kad su bili neženjeni, po koju vlahinjicu, koje su dovodili iz turske. to su bile, često, devojčice, rano zrele, koje su ljubile golicavo, kao što su češale tabane. oficiri su ih krili po kući. isakovič je bio sujetan čovek i preuzeo je tu bečliku, rado. gospožica berghamer je, prvih dana, odmeravala stasitog slavonca, malo začuđeno, kao što jahači odmeravaju visokog kulaša, kad odjašu sa malog vrančića. ona ga je, međutim, zavolela, brzo, pa se čak i preselila kod njega i odlagala povratak u vijenu, svakog meseca. to dvoje živelo je, sretno, bez i jedne svađe, dve godine, u ljubavi koja nije bila ljubav, ali nešto slično. nikada isakoviču ta žena nije tražila novaca, za sebe. izlazila je nakraj, ćutke, sa onim što je dobijala od njega. morao je samo da joj izdržava familiju. jedina joj je mana bila to da, o familiji, mnogo priča, i brine. čak i u postelji, u međučinovima, ona je pavlu pričala o roditeljima svojim, naročito o materi. isakovič je tako, iako ih nikad nije susreo, ni video, znao dobro starog berghamera, gostioničara, u nekom malom mestu, kraj dunava, u austriji mestu, koje je, prema pričanju njegove ričuline, bilo vrlo lepo, u proleću, kad jabuke cvetaju, još lepše, zimi, u snegu. još više je slušao o njenoj materi, kojoj je kći slala svu uštedu. a čuo je i za mlinara, u obližnjoj varoši, sa kojim je bila, u brašnu, prvi put, pala. isakoviči su bili ušli u vojsku, u belgradu, koji je bio nemecki, i nisu prema austriji, s početka, osećali nikakvu mržnju. pavlu su priče njegove švalerke bile dosadne, i on bi zaspao, slušajući kako ona priča, tužno, o svom zavičaju, ali ga nije mrzeo. đurđe je, jedini, od početka, bio u familiji njen neprijatelj, jer se bojao da ona ne rodi. svi su tu ženu voleli, u društvu, kad bi je isakovič izvodio, a samo je major jurat isakovič ponavljao njegovo. znam ja šta je noćas bilo. ne mož joj danas najamiti jurgeta. i gospoža mati joj mora biti pri apititu. dobroćudna, gospožica berghamer bila je sretna što ne mora putovati, u teatru, a uživala je, skoro neprekidno, u noćima provedenim sa čovekom, koji je bio stasit, mlad, zdrav, i koji joj nikad ružne reči nije rekao. ona ga je naučila mnogo čemu, ne samo nemeckom jeziku, koji je jedva znao. morala je da ga uči i kako se žena mazi malo. da ga nagovara da je pusti da ga gleda, kad je go. želela je da pavle gleda za njom kad odlazi, jer je volela njegove oči i njihovo plavetnilo. a morala je da ga uči i tome, da žena hoće ljubavi, katkad, i na danu, a ne samo noću. sve to, taj lepotan, zlatnih uvojaka, glatke kože, nije znao. on se na ženi ponašao kao na konjičkom jurišu. iako je isakovič, za poslednjih dvadeset godina bio, dakle, pretvoren u lutku rokokoa, u austrijskoj vojsci, kao što su to bili i drugi oficiri, iz tuđine, toga doba ajlugdžije. venecijani, irci, jakobite, francezi, pavle je, kao i vengri, ostao čudnovat čovek i varvarin, i za austriju, i tu, sladostrasnu, belu, bečliku. nikad joj nije govorio o ljubavi i braku. njeno dete ne bi bio priznao. pred svetom je bio hladan prema njoj, kao da ona i nije k svetu. ona ga je, strpljivo, veselo, doterala bila, da bude kako ga je želela taman u trenutku kad joj, jedno jutro, priznade da misli na ženidbu i da treba da se rastanu. za pavla je to bilo prirodno. čak mu se nije činilo ni naročito žalosno. za nju je to bilo teško, ali pristade, brzo isakovič vide samo da je prebledela, da ga je gledala širom otvorenim očima, ćutke, a posle, da je zamukla. bila je stisla ruku, pod grudima, na srcu. jedva je što govorila, sve do odlaska, u osek. kad je ostala sama, tog dana, sedela je dugo, nepomično, čak i kad se bilo smračilo, i pavle je takvu zatekao, u polumraku. nije se, međutim, tužila. zamolila ga je bila da ne govori o njenom odlasku, nikom, i otputovala je, idućeg dana, bez uobičajene posete kod oficirskih žena, koje nisu primale tu lorfu u svoju kuću, ali su rado stajale sa njom, na prozoru. zavolele su je bile, lepu, mirnu, povučenu, zbog njenih očiju, koje su gledale u svet tako detinjasto. žalost je bila opšta, kad se raščulo da je otputovala. pavle joj, ni na rastanku, nije tražio da se vide još jednom u životu, i nije za nju nikad pitao. dao joj je kartabianku, sa tromesečnom svotom novaca, za familiju, a njoj, za srećna puta, jednu svilenu, novu, haljinu. ona je, sa osmehom, koji nije bio veseo, prevrtala tu haljinu, donetu iz temišvara, i nazvala je. rastanak sa pavlom ili kako reče, nemecki. pauls abschiedskleid. isakovič je nije nikad pominjao. doznao je, slučajno, jednog dana, od kapetana padovanija, da ona živi opet u beču i da je u nekom teatru, koji plaća neki grof duraco. kirasir, koji je bio preboleo, ponovio je da je stvorenje iako je prešla mnogu postelju stvorenje dobro, milo i pitomo. isakovič, posle dvetri godine, ni ime njeno nije tačno izgovarao. kao i drugi oficiri u podunavskom polku i među sirmijskim husarima, ni on ta imena nije bio naučio dobro, iako je bio stigao ne samo do praga, nego je bio i u olandiji. jedino ime koje su, isakovič, i njegovi husari znali, tačno, bilo je ime đenerala, koji je u serviji komandovao, u ratu. oni su, i kod praga, polazeći na juriš, još vikali. serbi. vivat za grofa valisa. vivat. austrija je te godine bila uspela da im skine crvene gunjeve, koje su bili proneli, pobedonosno, kroz celu evropu, uspela je i da im obuče tesne, vengerske, čakšire, i čizmu, metnula im je i klobuke na glavu, uzela koplja iz ruke, i dala im u ruke pušku, ali nije uspela da ih nauči nemecki, da ih ponemči, i da im iz glave izvadi serviju, a dočekala je bila da kad u serviju natrag ne mogu uvrte sebi u glavu rosiju. isakovič je desetog dana svog zatvora, u toj sobi, u beču, kod gospože huml, bio skočio, ispravio se, i rešio da iziđe, i ode, sam, samcit, rosijskom poslanstvu, pa ma šta se sa njim dogodilo. tog poslednjeg dana, međutim, kad je dobio svoju kurtku, čizme, i poponu, kao da se oblači za svadbu, pred veče, dotrča agagijanijan, sav srećan, da javi da su isakoviča rusi našli, na svom spisku, kao svog oficira, koji je zadržan u temišvaru. sekundsekretar novog poslanika u beču, grofa kajzerlinga, naredio je da pavla pronađu. to veče je prošlo, kod isakoviča, veselo. čak je i sa gospožom huml điskao. agagijanijan se bio napio. oko ponoći, pavle se bio povukao u svoju sobu, kao u orman, da se ispava, da bi sutradan poranio, i nije ni sanjao šta mu je slučaj, najveći komedijant na svetu, za tu noć, spremio. u ponoć, na jednom donjem spratu, začu ludu vrisku, lomljenje nameštaja, tuču. odškrinuv vrata na svojoj sobi, vide, na stepeništu, ispod sebe, jednu raščerupanu ženu, skoro golu, koju je neki oficir izbacivao. bio je to neki riđ, glavat čovek, pijan, a gurao je neku plavušu kroz vrata u stepeništu. izbacio je za njom, prvo, jednu stolicu, zatim joj je izbacio haljine, šešir sa nojevim perjem, a na kraju, neočekivano, violončelo, koje odjeknu i samo što se ne raspuknu. ona pritrča instrumentu, plačući i proklinjući, na nemeckom. čovek je za njom zalupio vrata. negde su se otvorila još neka vrata, u stepeništu, neko je nešto dovikivao, ali se brzo sve stišalo. hodnik ispod njega bio je osvetljen samo slabom svetlošću fenjera, koji je bio prljav, i daleko, a u kom je plamen jedva još tinjao. žena je plakala, jecala, tako da je to isakovič jasno čuo. bila je sela, jecajući, na stolicu, oblačeći suknju, donju, i čarape, a zatim prekinu oblačenje, prestade da se oblači, i uze, međ noge, violončelo. prevukla je gudalom dvatri puta i violon odjeknu. zatim ga je ostavila, pažljivo, na zemlju, kao neku kolevku, pa je, sedeći na stolici, počela da diže i namešta kosu. svetlost je pala na njeno lice i isakovič skoro urliknu. video je svoju bečliku. beč jeste bio makrokosmos, za ono doba, ali je svet teatra i kockarnica bio tu, na flajšmarktu. kod gospože huml su se okupljali, ne samo oficiri, kockari, nego su dolazile i njihove poleguše, da igraju, pa i da legnu. po sobama, kod gospože huml, svašta se dešavalo. ujutru, na divanima, ona je često nalazila po neku svoju prijateljicu, zaspalu, razgolićenu, pijanu. gospožica berghamer dolazila je u tu kupu, cele te godine, sa kapetanom hansgeorgom fon horkhajmerom, koji je bio dobar čovek, i uljudan, danju, ali brutalan, kad se napije, noću. bivša isakovičeva poleguša bila mu je dosadila i hteo je da uzme drugu. ona je, toj drugoj, te noći, bila prosula u lice vino. u prvi mah, poznavši tu ženu, čije je lice bilo na odstojanju od svega deset koraka od njegovih očiju, isakovič je, u odškrinutim vratima, stajao, kao da na njega pucaju. bio se trgao i prikrio. u idućem trenutku, vide pocepanu, raščerupanu, ženu, koju je viđao tako belu, lepu, glatku, uvek lepo odevenu, a u postelji, doteranu, ljupku, pa htede, bez razmišljanja, da vikne, da je zovne po imenu, kao da su izišli na jedna vrata, juče, a sreli se danas, kao da je juče bilo. bio je potrčao natrag da obuče svoju kurtku. neka neizmerna radost, nežnost, sažaljenje, šta li, bila ga je obuzela, prema tom stvorenju, koje je stajalo, polugolo, naslonjeno o zid, i plakalo. ona je, nameštajući kosu, nasumce, bila podigla glavu, ali nije videla čoveka u odškrinutim vratima, na gornjem spratu. stepenište se savijalo sa njima u spiralu. gore je bio mrak. i ona je na zidu imala ogromnu svoju senku. sela je na stolicu umorno, a uzela svoj instrumenat, na koji je bila navikla, kao u snu. kad ga je ostavila, poče da traži neke igle, u svom šeširu, koji joj je ljubavnik bio izbacio, i da, sa iglama u zubima, namešta kosu. zatim ubrisa suze i okrenu leđa isakoviču. oblačila se i spremala, očigledno, da napusti kuću. isakovič je bio, međutim, zario nokte u svoju šaku, i osvestivši se, vikao sam sebi nečujno da sad, samo sad, ne sme popustiti, da sad, još sad, mora odoleti nagonu, koji ga je ka toj ženi vukao. pomislio je da bi se, ako bi je zovnuo, ako bi sišao, pritrčao da joj pomogne, da joj se pokaže da je tu, u beču, da će da je brani, da je odvede odatle, da je se seća tako rado, sve pokvario. sve bi se saznalo. trebalo je, prvo, stići do rusa, zatim ispitati gospožu huml, pa tek posle potražiti tu ženu, koja, očigledno, nema sreće, ni pravog prijatelja, u životu. ona je bila podigla glavu k njemu, kao da je znala da nekog ima tamo gore u mraku. ali njene oči nisu tražile isakoviča, nego neku utehu, negde, u vazduhu. njeno je lice bilo uvelo iako je, tada, mogla biti tek prešla tridesetu. a i njeno telo bilo je opušteno. imala je samo kao neki slap od zlata, na sebi, dugu, bujnu, plavu, kosu. isakoviču se bilo grlo steglo, a jezik sasušio. to stvorenje, sa kojim je bio proveo, dve godine, i više, u nepomućenom razvratu, u smehu, u veselosti, bilo mu je u tom trenutku mnogo bliže, mnogo draže, nego kad se gospože božič sećao. osetio je neku beskrajnu nežnost, koja, ne samo nije bila prekinuta u životu, nego mnogo jača, eto. nego, pre, iako se nisu ni videli više. ma koliko da se trže i poče da govori sebi, da treba da se pritaji, da je ona, možda, propala davno, i da bi ga prodala, kao i njegovu tajnu, milina neka, za nju, rasla je u njemu, i htede da je pozove k sebi, tiho, po imenu. to stvorenje, u tom trenutku, osećao je kao svoje, samo svoje kao što je osećao svoju mrtvu ženu, a ne božičku. vrata iza nje, međutim, otvoriše se opet, naglo. onaj riđi glavurdan joj nešto podviknu, što isakovič nije dobro čuo, ni razumeo i uplakana žena uđe u sobu, iz koje je taj čovek, malopre, bio izgurao. kraj njega korača, samo njegova sen koja ga prati. bankar mučenice efimije, a papežnici, kao dan velikomučenice hristine. i jedna i druga i njihove muke znale su se samo u kalendaru. isakovič je, tog dana, prvi put, izišao, iz svog tajnog skrovišta, gde se dotle krio. posle onog doživljaja, u kući gospože huml, kad vide svoju bečliku, sa violonom, pavle je sad hodao po vijeni, kao sumanut. kad je za nju, uzgred, upitao gospožu huml, rečeno mu je da gospožica sa violonom nije važna. to je neka bivša luna, koja više ne igra na pajvanu, nego se tuče sa svojim chevalierom, jer je ljubomorna. uostalom neće dolaziti više. otputovali su u njegov garnizon. posle tuče, obično se jako vole. isakovič onda nije pitao dalje. u njegovom srcu pevala je sad mala tica. rosija. rosija. tih dana, svet u kom sad živimo, bio je počeo tek da se stvara. u kolonijalnim ratovima, u pobunama, u sudbonosnim događajima u indiji, americi, i dalekim morima, stvarao se jedan novi svet, nov i za evropljane. isakoviči o tom nisu znali. njihov vidik bio je ograničen rosijom. iako je njihovih sunarodnika, mrtvih, u austrijskoj vojsci, bilo na svim evropskim ratištima tog vremena, ne samo u prajskoj, franceskoj, italiji, nego i u olandiji i španiji, isakoviči su kukali samo za rosijom. u rosijskoj vojsci, bilo je već mrtvih njihovih sunarodnika, u persiji. oni su se u tu vojsku selili, plačući. očekujući audijenciju u rosijskom poslanstvu, pomenutog dana, isakovič je, polako, zaboravljao svoju bečliku, kao što se zaboravljaju mrtvi, kad ih sahranimo. kopša mu je bio saopštio da serbske majke, grofa bestuševa, u beču, više nema. neprijatelji serbskog naroda premestili su ga u saksoniju. to je bio za sve serbske oficire u beču, grom iz vedrog neba. gorke suze, i ogorčene psovke, gutale su se, među srbima, za bestuševim. istina, znalo se da i bestušev voli diškreciju, mito, ali ko to nije primao u doba rokokoa? on, međutim, nikad nije zaboravljao testament petra velikog i odselio je bio u rosiju pukovnike horvata. ševiča, preradoviča, joana čarnoeviča i tolike druge serbske oficire, iz pomoriške i potiske milicije. a bio je izmolio u petersburgu, za serbe, zasebnu oblast, na reci dnjepar, i poručivao je, iz saksonije, da ih ni ubuduće zaboraviti neće. na njegovo mesto, za rosijskog poslanika, došao je barun kajzerling, za koga je kogada tvrdio da je grof. o tom grofu koji je, tih dana, bio, još samo barun kopša je pričao da je veliki gospodin, nemac, rođen u kurlandiji, a da je, ranije, bio u poljskoj službi. vrlo je moćan, nadmen, ohol. ima, kaže, sekretara, koji se zove bitner, a koji je prajs i ne voli srbe, mrzi ih, pre ručka a posle ručka, ceo svet. isakovič treba da se uzme u pamet i pazi šta govori. isakoviču, kad mu je to rečeno, poče da se, u glavi, vrti. baš su, kaže, oni, serbi, nesretni. posle toliko muka, eto, u beču, mesto bestuševa, nailazi na nemce, prajse, koji ih ne vole, a nalazi ih u rosijskom carstvu i rosijskom poslanstvu. kako to da shvati? kir agagijanijan, kad je to pitao, smejao mu se. sve te jadikovke, međutim, isakoviču ništa nisu pomogle. posle podne, u određeno vreme, isakovič je ušao u rosijsko poslanstvo, u leopoldštatu, u pratnji agagijanijana, kao da ga opet u arest vode. bio je pognuo glavu i video je sebe, među mnogim ogledalima, kao da postoji još jedan isakovič, koji ponavlja svaki njegov korak i, kroz ogledala, prolazi. od dugog čekanja, u jednom, polumračnom predsoblju, isakoviču se umoriše oči i njemu se činilo da, kraj njega, nikog nema, nego da ga samo njegova senka, kad prođe kraj nekog kandelabra, prati. oko četiri sata, pomenutog dana, isakoviča je primio sekundsekretar grofa bestuševa a sada sekundsekretar grofa kajzerlinga volkov. on je, sa premijersekretarom, koji se zvao černjev, držao papire o serbskim oficirima, za vreme grofa bestuševa, pa je nastavio taj posao i za vreme grofa kajzerlinga. još pre te audijencije, burgwache je bila dobila aviso. da se paul edler von izakowitz tako je pisalo može, po beču, slobodno kretati, i da mu apšit, iz austrijske vojske, važi. drskost pak isakoviča bila je tolika, da se u rosijskom poslanstvu, i na ulicama, pojavio u svojoj bivšoj uniformi. des neuerrichteten illyrischen husarenregimentes. hoće, reče agagijanijanu, da im pokaže da se svoje bivše uniforme ne stidi, i da će se novom, rosijskom, uniformom ponositi. bio je oficir serbskog naciona. ostaće to i kad bude bio rosijski. taj isakovič je bio sujeta sujetstva. agagijanijan mu se smejao. nikakvu važnost, u velikom svetu, kaže, nemaju nacioni. nego pare i brilijanti. glavno je da se pavle ne prepadne i da bar jedan čin više traži. to su dobili svi serbski oficiri. isakovič, međutim, nije agagijanijana ni slušao, nego je hodao kao u snu. rosijsko poslanstvo, u to vreme, bila je jedna mala, barokna, palata, u leopoldštatu, sa velikom baštom, platana, a imala je svečanu, veliku, kapiju, kroz koju je dvoje kola moglo, naporedo, proći. pred kapijom je posetioce dočekivao portir, sav u srebru i zlatu, švajcar, a na sprat je posetioce vodio naročiti lakej. kancelarija sekundsekretara bila je na spratu. isakoviču se činilo da ga vode kroz zidove, i kroz jednu plavu nišu, u belom zidu, u kojoj je video kip venere, sa rukom na pupku. kad su ga uveli volkovu učinilo mu se da je uveden u potpunu tamu. u to vreme, rosijsko poslanstvo bilo je stvorilo sistem i formulu za audijencije serbskih oficira, koji se sele u rosiju. za vreme grofa bestuševa, ti oficiri nisu u prepisci sa austrijskim vlastima pominjani kao austrijski oficiri, nego kao rosijski oficiri, kojima je selidba u rosiju dozvoljena. kad je bestušev intervenisao u kancelariji dvora, on, obično, te oficire ako su bili zadržani, ili arestovani nije tražio kao austrijske oficire, nego, tobože, kao već rosijske oficire. tu praksu je nastavio, neko vreme, i grof kajzerling. isto su tako i ti oficiri, svi, slično, dočekivani, i saslušavani. po jednoj formuli, koju je primenjivao, grubo, černjev. sekundsekretar volkov bio je malo blaži, a bila mu je poverena prepiska sa črnogorskim vladikom vasilijem, koji je u to vreme prošao kroz beč, odlazeći u rosiju, sa molbom, da se črnoj gori dozvoli da se, u rosiju, iseli. zbunjen, umoran, razočaran, ogorčen, isakovič je stajao, ćutke kao na paradi, pred garsulijem kad su ga pred volkova uveli. video je ogledala na zidu, goblene, veliki versajski sto, zavese na prozorima, i, u njima, vrhove platana, a spazio je, pri stolu, i čoveka, pod perikom, koji je nešto pisao, ne dižući pogled. mrdao je usnama pri pitanju. bio je zdepast, kao neki medved u franceskom odelu. kad je najzad presavio hartiju, na kojoj je nešto pisao, pruži je lakeju, uzviknuv glasno, kao da je lakej daleko. ašu. barun aš bio je sekretar premijersekretaru, černjevu. kad je volkov ustao, isakovič vide da je krupan, mlad, sa kosom smeđom kao slama kad skide periku. imao je blago zelene oči i lice nasmejano, a prilazeći, učtivo, oficiru, reče. horošo. horošo. pavle ga nije razumeo. volkov mu zatim reče da se setio da isakovič ne zna ruski, ali da zna nemecki, kako mu je agagijanijan javio. pa mu zato, na nemeckom, eto, obećava da nema šta da brine, da će pass, za selidbu, dobiti svi, svi koji su se upisali na spisak ševičev, i da to niko više ne može sprečiti. sem, ako bi kancelarija dvora dokazala da đeneral, koji im je apšit iz austrijske vojske potpisao, nije imao prava na to. treba se nadati da se to neće desiti. generalkomanda u oseku volkov reče esseg, i temišvaru, dobiće kopije pasoša isakoviča. volkov je govorio, dobro, nemecki, ali je imao sve zube oštre, kao sekutići, pa ga isakovič nije odmah razumeo. bio se zablenuo u franceski frak sekundsekretara, u njegove, snažne, butine, i debele listove u svilenoj čarapi, a naročito u njegov svileni, beli, prsluk, na kom su dugmad bila brilijantna. isakovič je ruse sasvim drugače zamišljao. prema formuli, koju su sekretari, pri saslušavanju serbskih oficira, upotrebljavali, volkov, onda, zapita isakoviča zašto se seli. isakovič se onda trže i progovori, pa poče da priča, kako su serbi, na kosovu, carstvo izgubili, kako je car lazar poginuo, ali miloš rasporio murata i kako su oni, isakoviči, u austriju prešli, i kako žive sad u sremu i temišvarskoj generalkomandi, u banatu, koji su novom servijom nazvali. međutim, sekretar ga prekide. to je intjeresno, kaže, ali to su već čuli. gospodin nikolaj černjev, premijersekretar, ne može više oka da, zbog njih, sklopi. počeo je da sanja murata i cara lazara, na kosovu. to su već čuli. nego, neka mu kapetan kaže, iskreno, šta je, njega, nateralo da ide. to da mu kaže i neka, kad govori nemecki, ne žuri. volkov je počeo, kad to reče, da hoda po sobi, a kretao se kao da je isakovič neki sat, a on skazaljka pred tim satom, šetalica. pri tome je brisao znoj sa čela, čipkanom maramicom, a nešto zagledao u maramici. pavle se onda začudi šta ga snađe. taj mladi čovek, brat rus, sav u svili, neće da mu dozvoli ni da ispriča serbske jade, ni da mu kaže šta su sve serbi prepatili. ne da mu čak ni da rečenice, mirno, završi. to je intjeresno. ali, to su već čuli. pavle onda poče da priča nedavnu prošlost svoju i nedavne muke, koje su propatili. kako su isakoviči, sa vukom isakovičem iz crne bare, u austriju prešli, kako su postali oficiri, kako su na franceza i prajsa išli, kako su... međutim, volkov ga opet prekide. veli, on je iz beča otpremio u rosiju, u poslednje vreme, nekoliko oficira, koji su došli u beč iz temišvara. neki su se u beču čak i predomislili i ostali. neka mu pavle kaže da li je isakovičima zaista tako teško u austriji, da se sigurno neće predomisliti? naređenje je da ih to pitaju. pavle mu onda, sav crven u licu, dobaci da su im u austriji, ne samo na veru, i nacion, udarali, nego su ih i iz vojske, kad su ratovi prošli, kasirali, a sad austrija želi da budu paori i kopaju zemlju herrschaftima u hungariji. oni su svojoj sirotinji obećali, kad su je iz servije izveli, da će im u hrišćanstvu bolje biti. ali su prevareni. volkov onda zastade, pa mu reče horošo. horošo. ali isakovič nije razumeo to. gledajući ga pravo u oči, sekretar mu reče da mu kaže, ukratko, kad se rešio u rosiju poći? pavle se onda prodera i reče. onda, kad su njih sirmijske husare iz konjice u pehotu premestili. kad je rat prošao. neće oni u pehotu. volkov je bio zastao, a sad se nasmeja. eto, kaže, to je hteo da čuje. to su mu i drugi, koji čekaju na pašport, rekli. isakovič ima pravo. ali šta će biti, ako srbe, i u rosiji, u pehotu budu odredili? za ovako nešto, što je ovde učinio, kazna je teška u rosiji. ima tamo i usekovanija jezika, a neki su i u sibir otpravljeni, zbog neposlušnosti. pavle onda, prebledeo, povika da je njega ševič, kad je kod njih bio, u husare upisao. ali, više voli u rosiji i u pehotu, da bare obilazi, nego da se vrati u temišvar pardon prositi. neće da gleda svoje ljude, koje je izveo iz servije, da kopaju zemlju gospodi i vade panjeve u šumi. živ se više neće vratiti ide u rosiju, i ne odustaje od toga. volkov ga zapita, jesu li i svi ostali, srbi, takvi, ako mu kapetan dozvoljava reći. ludi? jesu li baš svi takvi? isakovič mu onda reče da se u tom, svi srbi, slažu. da u rosiju svi gledaju, kao u svog patrona, i da bi u rosiju pošli svi, da mogu. a drugog, na celom svetu, nemaju. volkov je bio, opet, počeo da hoda goredole, pred isakovičem, pa ga upita. da li će imati, za pašport, i mnogo konja, kola, slugu? a pavle ućuta i pomisli, da li da mu kaže da su oni, isakoviči, osiromašili i da ne putuju kao grofovi. sa njima će poći samo žene i deca, kaže, i nekoliko starih slugu, koje ne misle da ostavljaju. računa da će sa njima poći jedno dvesta duša. a čitava bi sela pošla, da mogu. volkov mu reče da to ako bi došlo do toga, da ga novom ambasadoru predstavlja ne govori. da govori samo o oficirima. međutim, hteo bi još nešto da ga pita. ako je to tako, da im austrija napada na pravoslavlje, da ih iz vojske tera, da ih na hungarske spahiluke naseljava, da ih u paore pretvara, da se toliko naroda seli, i ne može da nađe mira, ni krova nad glavom, otkud onda da njihova mitropolija njihove selidbe ne odobrava? otkud da ta mitropolija, u beču, rovari, protiv onih koji se sele. tužaka ševiča, za neke dugove, denuncirala je preradoviča, a nekoliko je oficira, zbog tih denuncijacija, po zatvorima. pavle onda reče da to ne treba da čudi gospodina sekretara. on zna da je mitropolit zatvorio vladiku črnogorskoga, u manastir krušedol čiji je ktitor isakovič reče. inhaber njegova, isakovičeva, porodica. ona zna da se u beču nalazi opštenarodni sekretar mitropolita isakovič reče. unser nazionalkanzler i da oficire denuncira. mitropolija smatra da se ne treba deliti od beča, da je dosta što su iz servije prešli u hrišćansku zemlju, i da se ne treba seliti u neku daleku, nepoznatu zemlju, a prodati, u bescenje, kuće i svoja blaga isakovič reče. unser kuh und ochsen. mitropolija smatra da će im, u austriji, uskoro, bolje biti. volkov mu reče na to da je crkva razborita. isakovič, međutim, povika da je lako crkvenim ljudima, poniznim i laskavim, a bez porodica. oni gaje nekakvu nadeždu, ali za vojnike i oficire nadežde, u austriji, više nema. austrija im je krv popila i sad ih napušta. za njih više ovde nema mesta. u tom se slažu svi oficiri i svi bi pošli, samo da je bestuševa. volkov mu na to reče ljubaznije, da za srbe, kao celinu, kapetan nema šta da brine, brinuće o njima ambasada, i posle odlaska bestuševa, nego da li tako, kao oficiri, misle i rote običnih vojnika? isakovič onda dodade da su oni, svi, jedna familija, svi su vojnici rođaci, kumovi, lancmani, oficirima. svi bi u rosiju, odselitsja. sekundsekretar ga onda zapita. šta je to landsmann? je li to sluga, ili mužik? mužčina? je li landbesitzer? a isakovič mu reče da je to sunarodnik, iz istog sela, miliji, katkad, sercu, od rođenog brata. i to je očen intjeresno, reče volkov. samo, kaže, ambasada je, već za vreme bestuševa, imala, sa srbima, dosta, neprijatnih, iskustava. pa eto, i sada, u rosiji, oni koji su već tamo, prave čuda. dok su ovde, ti srbi predstavljaju stvari tako, da je situacija u austriji neizdržljiva, ali kad stignu tamo, u rosiju, nisu zadovoljni. traže više činove. a što je najgore, teško je sa njima. svaki želi od drugoga bolji biti. pa mu se čini da je opšti porok serbski. zavist. isakovič mu onda reče, gladeći brke, da, što se njih, isakoviča, tiče, lako će. njima je sasvim svejedno kakve će činove da im rosija da. oni idu u rosiju, ne za činove, ne za porcione novce, nego zato da ratuju, na strani slavom uvenčanih rosijskih trupa. sve što bi molio, za sebe i svoje bratence, da im se ne da pehota, nego konjica. volkov onda opet uzviknu. horošo. horošo. pa dodade da će ambasada onda izvestiti vojenu kolegiju u petersburgu, da se familija isakovič doseljava, ne tražeći ništa, osim da joj se dozvoli, da se udostoji poginuti i odlikovati ordenom svjatago velikomučenika i pobedonosca georgija. a kad sekretar to reče, pavlu se učini, ne samo da ga netremice gleda, nego i da mu se, podrugljivo, smeška. pavle mu onda, ustajući, kaza da njegovo visokoblagorodije ne treba tome da se čudi. servija je planinska zemlja, u njoj su udisali čist vazduh, a majka im je pričala da ni jedan isakovič nije savijao šiju, ni pred turcima. uostalom, nije on jedini koji želi u rosiju otići. u ovom carstvu hrišćanstva, nema hrišćanstva, nego je sve laž, licemerje, nasilje, nepravda. volkov ga je posmatrao uozbiljivši se. zapita ga, još jednom, je li njihova odluka čvrsta. da se ne pokaju posle, a mogli bi, i u austriji, da lepo žive? austrija je počela da deli plemstva i imanja onima koji se odreknu selidbe. niču, kaže, promenjena, imena srba. pretvaraju se u dejovanoviče, depreradoviče, deruniče, debožiče, pa ih mešaju u aktima i molbama. a teško je njihova imena, i inače, prepisivati. eto on piše jednoga. šterba, a austrijanci pišu to čorba, pa nije lako reći, jesu li to dva oficira, ili jedan. isakovič mu onda reče da mu je to rođak, i jedan isti oficir, i da ga zna. uostalom, kaže, nek ih pišu kako hoće, oni žele da ostanu oficiri, da završe život u bitkama. ne žele da završe u postelji i da budu kupeci, trgovci, ili sindikusi u slavoniji. volkov mu reče, nasmejan, da mu se dopadaju isakoviči i da su mu takvi ljudi simpatični. to jest kako po ruski reče ima prema njima sočuvstvije. od srba su mu, kaže, samo vengri još simpatičniji. vengri su, kaže, veseliji. ali, neka mu dozvoli isakovič da ga i to upita. da nije možda neka nesretna ljubav posredi? ženščina neka, koja ima krasive oči, krasive nogi? pa se otuda u isakoviču vosplamenilos o rosiji želanije? volkov je bio u razgovoru, nehotice, prešao na ruski bar je pavle to tako pričao, docnije, bratencima. a on se, kaže, bio trgao, pa mu kaza da je udov, da mu je prošle godine umrla žena, na porođaju, a sa kojom je bio sretan, pa na žene i ne misli, niti mari za njih. sekretar mu na to pritrča. ponavljao je. no, kapetan, ne grustjite po prošlomu. a kad vide da ga pavle ne razume, protumači mu, nemecki, da ne valja vraćati se u prošlost. volkov je rekao. nein, du nicht hoffnungslos. grubeln nicht gut. volkov je bio sad nasmejan, i, prišavši pavlu, činilo se da će da ga zagrli. njegove oči su se sad smejale veselo. kaže, i on je prošle godine bio u velikoj tuzi. umro mu je otac. ne može se, međutim, večno tugovati. pa ponovi opet. no, kapetan. ne grustjite po prošlomu. a kad vide kako se lice u isakoviča mrači, prišavši mu, zaista ga zagrli. veli, neka kapetan dođe sutra, preksutra. on se nada da će kapetana ambasadoru da predstavi. a neka sad mirno ode i prošeta po beču. niko ga ne sme ni prstom taći. on se sad nalazi pod zaštitom imperatrice elisavete i rosijskog posola u austrijskoj prestonici. uostalom, agagijanijan ima naređenje da kapetana prati, i da ga ne gubi iz vida. volkov zatim priđe stolu i uze sa mastionice zvonce. a lakej, koji uđe, otprati pavla niz mramorne stepenice, do kapije u mračnoj hladovini, iako je napolju bila vrućina. pavle je koračao pognute glave. bio je umoran, kao da je jahao iz srema, do beča, na nekoj ludoj kobili, bez odmora, bez cilja, bez pameti. nije ni primetio agagijanijana, koji ga je čekao u kapiji. vratar poslanstva onda priđe kapetanu i zapita ga, gde je ihro gnaden ostavilo svoje kočije? a isakovič pogleda čoveka, kao da se iz sna budi, ne reče ništa, i ode, ne osvrćući se, ni na agagijanijana, koji ga je, začuđeno, pratio očima. pavle je bio izišao na ulicu ćutke, a pustio sablju da mu se vuče po kaldrmi. to je u beču bilo čudo neviđeno i ljudi su se za njim osvrtali. kapetan je prolazio gegajući se, onako, kako su se u to vreme gegali prosti, sirmijski, husari. između živih i mrtvih sve se veze prekidaju... vest o audijenciji, koju će isakovič, kod grofa kajzerlinga imati, izazvala je veliku radost, ne samo u kući bankara kopše, nego i u engelbirti. taj bečki traktir, u to vreme, bio je pun serbskih oficira, iz austrijske, pogranične, milicije, koji su bili otpušteni. oni su se bili skupili u tom traktiru, u beču, da izmole pasoš za odselenije. premeštaj rosijskog ambasadora, grofa mihaila petroviča bestuševa rjumina čiji je brat bio svemoćni kancler u petrogradu pogodio je te nesretnike, i njihove familije, kao grom iz vedrog neba. neki su među tim oficirima, posle, bili arestirani i na bečku hauptwache odvedeni, a za neke se već pričalo da će u grac, na šlosberg a to je značilo da će biti živi sahranjeni. iz tog zatvora, u tvrđavi, na bregu, iznad graca, retko se ko vraćao. u to vreme, sredinom xviii veka, kad su turski ratovi nedavno bili završeni, istok je bio odgurnut, daleko, od beča. turska je, u austrijske zemlje i u evropu gledala još samo sa jednog prozora, otkuda se u daljinu vidi, sa tvrđave beogradskog grada, kalemegdana. istina, turske su se armije još držale, grčevito, obala crnoga mora, prema rosijskoj imperiji, ali bubnjevi janičara behu i tamo zamukli. a barjaci paša turskih vili su se, izbledeli od kiša, i vetrova, a ne od krvi. istok, muslimanski, nije više imao vojsku, koja može dunav da prelazi. međutim, ako je sad austrijska imperatrica mogla, mirno, da spava, sa slikom polumeseca, ne više kod beča, nego još samo iznad bosfora, gde se još sjao i svetlucao na mirnoj, morskoj, površini, ona ipak nije mogla mirno da zaspi. prajski kralj, fridrih ii, koga je marija terezija smatrala za čudovište u ljudskom obliku, postao je bio njen smrtni neprijatelj. ona ga je videla i u snu, u njegovoj, crnoj, prajskoj, uniformi, sa franceskim trikornom, na glavi, kako je gleda svojim strašnim, ludačkim, velikim očima, koje su bile jasno plave. muhamedanski istok, posle tolikih ratova, bio je postao sultan na pozornici, u operi, i komediji, ali je na njegovo mesto, u bojne redove, protiv habsburga, stupio sad taj novi neprijatelj, mnogo gori, grozniji, a mnogo i bliži. među imperatricama, rosijskom i austrijskom, i kraljevima anglijskim i franceskim, pojavio se bio taj novi kockar, da sa njima igra faraona. u toj igri su se dobijale zemlje, a gubilo stotine hiljada krvavih vojnika, pretvorenih u lešine, na poljima zavejanim snegom. rosijske ranjenike, da bi ih, idući put, u bici, bilo manje, sahranjivali su, žive. taj kralj prajski, na konju, u čizmama do iznad kolena, nikad nije uspeo da austrijsku imperatricu umiri, očara on joj je bio odvratan i kao čovek. kao što su muškarci, izvesne vrste, odvratni ženi koja je dobra mati. a marija terezija je rađala decu šesnaestoro. ratovi izmeću austrijske imperije i prajske bili su gori nego turski. to više nisu bili ratovi za neke daleke, balkanske, zemlje, niti za polovinu hungarije. sad se radilo o granicama carstva, o imperatrici lično, o beču, o austriji, o evropi. spas austrije bio je u novoj, rosijskoj, vojsci, koju je bio stvorio petar veliki i ostavio u nasleđe svojoj kćeri. savez, sa imperatricom elisavetom, postao je bio aksiom politike u dvorskoj kancelariji marije terezije, u beču. rosijskog ambasadora, i njegovu drskost, u beču, trebalo je, dok god se može, trpeti. što se pak tiče jogunastog, šizmatičkog, serbskog, naciona, taj je bio dobrodošao, sa svojim patrijarhom, kaluđerima, popovima, i svojom konjicom, dok su turski ratovi trajali. bio je zalio, kao i narod hrvatski, krvlju svojom, sve te zemlje na jugu carstva, a rasejao svoje kosti svud, po evropi. još pre dvanaest godina, kad su se turski ratovi završili, austrijska vojska brojala je više od osamdeset hiljada ljudi, od kojih su, više nego polovina, bili serbi. ta vremena su, međutim, sad, bila prošla. sve te zemlje, na jugu imperije, bilo je potrebno regulirati, opustele predele naseliti, ritine isušiti, a te horde otpuštenih vojnika smiriti, u zemljodelce pretvoriti. a kad su po neki pukovi u toj armiji počeli da se bune i da traže da im se dozvoli u rosiju odselitsja, u dvorskoj se kancelariji smatralo da im put ne treba preprečiti. neka idu s milim bogom. bestušev je prve pašporte, za pukovnike, horvata, ševiča, preradoviča, čarnoeviča, i nekih pedeset oficira i nekoliko stotina ljudi, dobio, pre godinu dana, lako. izdati su mu pašporti od samog austrijskog dvorskog ratnog saveta. u jednoj, rosijskoj, diplomatskoj instrukciji, u to doba, pisalo je. bečki dvor se svojevoljno lišava hrabre, serbske, vojske. rosijski đeneral, leontijev, guverner kijeva, predviđao je, u jesen godine 1751, formiranje, dva husarska puka i dva pešadijska puka, u koji će ući serbski emigranti. tek kad su se čitava sela, u tamiškom banatu, počela upisivati u spiskove za odselenije, u beču su se bili trgli. tek kad su pohvatani, u temišvaru i somboru, neki tajni, rosijski, emisari, panika izbi i u dvorskoj kancelariji, u beču. kancelar, barun ulfeld, počeo je da se tuži mariji tereziji da rosijski ambasador, grof bestušev, cele zime, nije hteo da ga poseti, a imperatrica napisa, uz jedan raport, o odseleniju srba u rosiju, jedanaestog marta godine 1752, da tim seobama treba, jednom zasvagda, učiniti kraj. šest rosijskih oficira, koji su bili srbi, a koji su bili iz rosije tobože poslom u beč došli, pohapšeni su i, krajem maja, te godine, proterani. za grofa bestuševa to je bila ona kap žuči koja preliva čašu, koja se punila odavna. oberhofmajster imperatrice elisavete, posle toga, nije više imao, u beču, šta da traži. njegov brat, svemoćni kancler rosijski, premestio ga je u saksoniju. u beču se, u dvorskoj kancelariji, posle toga, smatralo da su serbi, najzad, od rosije, napušteni. ali su se prevarili. tih dana, mentor familije isakoviča, u beču, bankar kopša, i njegov dragoman, agagijanijan, preselili su bili isakoviča u traktir, koji su serbski oficiri zvali engelbirta, a koji se nalazio na landštrase. bio je raj serbskih oficira koji su se selili. isakovič je, u tom traktiru, dobio jednu malu, skromnu, sobicu, iz avlije, iznad kapije, koja se, svaki put, kad bi putnici, kolima, u traktir stizali, ili odlazili, tresla. ritmajstor novouspostavljenog puka ilirskih husara, pavle isakovič, koji je imao apšit, spremao se tu, u toj sobi, da bude primljen kod novog, rosijskog ambasadora u beču, grofa kajzerlinga. odlazio je, svaki dan, u rosijsko poslanstvo, u leopoldštatu, i čekao. pavle je imao mnogo briga tih dana. rublje se, u to vreme, u traktiru, pralo dva puta godišnje, pa nije imao čiste presvlake. košulja, međutim, i okovratnik, koje su, u ono vreme, oficiri nosili, pune čipaka, morali su biti po meri. jedva je našao čistu košulju. prema jednom, njegovom pismu, familiji, iz beča, on je, najzad, bio u audijenciji, kod rosijskog ambasadora, na dan velikomučenika antinogena, dan koji su papežnici posvetili marti, djevici. bio je to, po starom, šesnaesti, a po novom kalendaru, dvadeset deveti juli. bila je sreda, i zapara. nad bečom su se bili okupili oblaci. grmelo je. grof kajzerling, koji je bio persona grata kod marije terezije, nije nameravao da politiku bestuševa nastavi. pitanje iseljenja serbske milicije, kajzerlingu se činilo sporedno. bojao se da se, oko toga pitanja, ne pokvare, između rosijskog i austrijskog dvora, dobri odnosi. međutim, tog, prosvećenog, i oholog, čoveka, jako su zanimali već dok je bio u poljskoj, i saksoniji verski odnosi, pa su ga zanimali i u austriji. njegov sekundsekretar, volkov, bio ga je zainteresovao, tim detaljem, i kajzerling se bio rešio da nekoliko serbskih oficira, šizmatika, koji se tuže protiv austrije, lično, vidi. onako, uzgred, kao što je zagledao leptire, u bašti. kad se, pomenutog dana, volkov pojavio na vratima, sa isakovičem, ambasador se spremao da iziđe. stajao je pred ogledalom. isakoviča su bili, pri ulazu kod ambasadora, raskoš nameštaja, ogledala, i veliki, franceski, prozori, kroz koje su se videli kestenovi, zasenili. on se klanjao kajzerlingu, zbunjen to jest on se klanjao kajzerlingovom dvojniku u ogledalu a ne kajzerlingu, koji je stajao na drugoj strani, sa jednom nogom na fotelji. ambasador je nameštao orden, koji su mu u beču baš bili dali. volkov je morao da obrne isakoviča i da ga zadrži na odstojanju, a vukao ga je za rukav, i tako su se klanjali. sekundsekretar je ređao, glasno, ime, i čin, isakoviča u austrijskoj vojsci. da ga volkov ne zadrža, pavle bi bio prišao ambasadoru, da ga u ruku poljubi. kajzerling je, te godine, bio uzeo pedeset i sedmu godinu života. taj balt, u rosijskoj službi, imao je lice ljudi sa severa, lik sanjara i mornara, koje je bilo zamišljeno i milostivo. međutim, držao se oholo, kao nemački oklopnici. njegove velike oči posmatrale su isakoviča, hladne, boje morskog peska. njegov nos je bio krupan, kao i podvoljak, čoveka koji mnogo jede, i, pri jelu, mnogo vremena provodi. usta su mu bila podbula i gruba, od mnogih, nabusitih, zapovesti. tu grubost, inače plemenitog lica, pojačavala je ogromna perika, kao što se u to vreme nosila, na glavi. isakovič je, docnije, pričao bratencima, da mu se učini, kao lav, izbrijani. a pošto familija isakoviča nije bila videla, nikad, lava, osim na ikonama u crkvi, svaki je zamišljao kajzerlinga, prema svojoj uobrazilji. pavle im kaza i to da mu se učini kao neki, rosijski, garsuli. kajzerling je, tog dana, bio u dugom, versajskom, fraku, od plave kadife, pun ordenja i brilijanata. stajao je, na snažnim nogama, u kilotima, od bele svile, u plitkoj obući, sa srebrnim kopčama. nije bio raspoložen nimalo zverski. kao svi nemci, u rosijskoj službi, on se držao oholo, ali, kao zamišljen i prosvećen čovek, bio je ljubazan, u prvi mah. pavle je za njega bio sitna zverka, beznačajna poseta, jednog beznačajnog dana, pri početku ambasade kod marije terezije, u beču. kajzerling je imao daleko, daleko, većih briga, nego što su srbi. dok se kapetan klanjao, ambasador mu mahnu, milostivo, rukom, u kojoj je držao par rukavica, koje su bile ogromne, kao i njegovi, posuvraćeni, zlatom izvezeni, rukavi. posmatrao je visokog, lepog, oficira, nekoliko trenutaka, sa zadovoljstvom. zatim, okrećući mu leđa, reče da ga pozdravlja, kao oficira imperatrice elisavete petrovne. isakovič je, kaže, postigao svoje želanije. sad ima zaštitu, soveršenu zaštitu, rosijskog dvora, i nema šta više da brine. te fraze, koje je bio uobičajio njegov prethodnik, pri prijemu serbskih oficira, ponavljao je sad i kajzerling, kao vrlo zgodne. ponavljao ih je u takvoj prilici, kao milost. zatim je obišao svoj veliki sto, sa mramornom pločom, i seo. volkov tada, tiho, i ponizno, skrenu pažnju ambasadoru da isakovič, na žalost, ne zna ruski. a kajzerling onda pogleda pavla u lice, i podviknu, na nemeckom, gromoglasno. naučiće. naučiće. isakovič će, kaže, dobiti pašport za odselenije. i za sebe i za svoje bratence. ko god je upisan na listi đenerala ševiča koji se, izgleda, i sad skita, negde, po slavoniji, u tazbini dobiće pašport. to je sa dozvolom austrijskog dvora i imperatrice marije terezije, kojoj srbi treba da budu zahvalni. neka mu sad kapetan kaže. je li to baš sigurno što je sekundsekretaru rekao. da bi svi serbski oficiri, iz austrijske vojske, u rosiju krenuli, kad bi mogli? pavle na to reče. svi a krenula bi i čitava sela. kajzerling mu onda reče, da ga to nije pitao. ambasador je bio podigao svoj natmureni pogled i posmatrao pavla, trenutak, dva, pa zatim ustade i priđe ogledalu. naslonivši se na appui mramornog ognjišta, pod ogledalom. gledajući ga pravo u oči, kajzerling upita isakoviča. da li je bio ikad u črnoj gori? isakovič mu, začuđeno, odgovori. nein, gnadigster graf. ambasador se na to osmehnu. pitanje je, reče, da li bi isakovič kajzerling reče. izakovic mogao da se snađe, među črnogorcima, kad bi ga među črnogorce poslali? da li bi mogao, sve, da dokuči, što govore, što misle, što osećaju, črnogorci? da zadobije njihovo poverenje? pošto ambasador zastade, i, očigledno, očekivaše neki odgovor, pavle mu reče, zbunjeno, da su oni, serbi, i črnogorci, iz iste familije. kajzerling se i na to osmehnu, pa dodade da će kapetan imati sad jednu, poverljivu, važnu misiju delikatnu. naime, vladika črnogorski vasilije kajzerling reče. bishof basilio na putu je u rosiju, a priča da će celu črnu goru preseliti u rosiju. kaže da je za sobom ostavio mnogo naroda u trijestu, a neke njegove rođake zadržale su austrijske vlasti, ovde, u beču. kažu da ih ima svud, po adrijanskom primorju. a svi se sele u rosiju. ovi, ovde, u beču, nalaze se, zatvoreni, u lazaretu, na dunavu. stvar je vrlo neprijatna. kapetan treba da upozna taj svet i da dozna, ko ih je krenuo, šta je namera vladike vasilija, sa tim rođacima, u rosiji? ko je, a ko nije, za vladiku vasilija, u črnoj gori? šta taj čovek kajzerling reče alberner monch obećava tom svetu, i, što je glavno. da li je vasilije išao, ovde, u beču, venecijanskom ambasadoru, korneru? pop, u ambasadi, tvrdi da nije, a neki sinjor agagijanijan, da jeste. zadatak kapetana je da sazna pravu istinu. sekundsekretar ga je preporučio za taj posao, pa mu se ukazuje prilika da, sad, pokaže svoje userdije dvoru rosijskomu i njemu lično. je li razumeo? čestnjejši isakovič bio je kao zanemeo. zatim se prenu, pa reče, nemecki, lepo, da on nije za taj posao i da on želi da krene, što pre, u rosiju. tek što je to izustio, vide kako se kajzerling trže i kako mu se oči šire, a obraze mu, kao neki talas, preliva rumenilo. grof mu podviknu da on kapetana za mišljenje nije pitao, kome ima šta da naređuje. nego da kapetan ima da izvrši, što mu je naređeno. čto ja vam skazat hoču. a kad vide da pavle hoće da doda još nešto, i da je zinuo, kajzerling uzviknu, ljutito, da će biti bolje da kapetan zapamti, pre, nego bude dockan, da u vojsci imperatrice elisavete, mlađi, starijeg, nema šta da pita, nego ima da izvrši naređenje, i kaže slušaju. kajzerling je bio dreknuo. slušaju. a isakovič, zbunjen, zaprepašćen, dodade, i nehotice. slušaju. kajzerling se onda, milostivo, osmehnu, pa reče da će sve ostalo, što je potrebno, kapetan čuti od sekundsekretara, koji će urediti sve ostalo. a ako kapetan izvrši svoj zadatak dobro, u šta ne sumnja, posle svega, što je, o kapetanu, od sekundsekretara, čuo, nagrada neće izostati. isakovič će obresti veliku čest svom imenu. kajzerling je te poslednje fraze izgovorio mirno, pompezno. pavle je kao ošamućen ćutao. osećao je, međutim, kako ga volkov vuče za rukav, pa razumede da je, sa audijencijom, svršeno. poče da se klanja duboko, a da izlazi, iz salona, natraške, propisno. kad se nađoše na hodniku, volkov pršte, tiho, u smeh, pa reče isakoviču da još niko, nikad, nije protivrečio kajzerlingu. misija, koja je poverena isakoviču, znak je velikog poverenja, a on će udesiti sve ostalo. ako isakovič uspe, poći će u rosiju, sa preporukom kajzerlingovom, trijumfalno. grofu je naročito stalo da dozna da li je vladika vasilije bio kod venecijanskog ambasadora u beču. isakovič je, međutim, kraj volkova koračao, niz stepenice, prebledeo, pogureno, pognute glave, kao zanemeo. volkov ga je zapitkivao, veselo, gde provodi večeri, i izlazi li u društvo. kocka li se, ili će večerati negde, u ženskom krugu? ide li u teatar večeras, ili će ići da gleda hansvursta? ili fajerverku? isakovič mu je jedva odgovarao. reče, slabim glasom, kao da se bio razboleo, da on nema društva, da ne ide u teatar, da nije video hansvursta nikada i da večera, sam, u svom traktiru. volkov ga upita onda. zar nikog nema u beču? pavle onda reče da poznaje samo bankara kopšu, a zatim, kao dosetivši se, dodade da je na putu u beč upoznao, jednog sunarodnika, i dve svoje sunarodnice, sa kojima je doputovao. volkov onda poče da ga ispituje. a kakve su te pavlove sunarodnice, jesu li lepe? a isakovič reče da su sve njegove sunarodnice lepe. ružnih među njima skoro i nema. volkova je to, izgleda, još više razveselilo. kako bi bilo reče kapetanu da sa tim ženskinjem odu u polje, u šumu? da malo igraju i da pevaju? isakovič, međutim, odgovori, nabusito. da on ne peva i ne igra. volkov zatim poče da priča, kako oni, u ambasadi, poznaju mnogo žena, iz visokog društva, u beču, ali su te žene dosadne. nije najviše bečko društvo najveselije. ima vrlo lepih devojaka u beču u nižem staležu. a osim toga, kako bi bilo da pavle udesi, dakle, pa da se gospoda u ambasadi upoznaju sa tim njegovim sunarodnicama? mogli bi da prirede jedno veselo veče. neki izlet u prirodu. za aranžman takvih izleta isakovič nema šta da brine. oni imaju za to aranžera, gospodina agagijanijana, koji sve ume. on, volkov, priredio bi, za te poznanice kapetanove, jedan mali fete champetre u šumicama na kalenbergu. stvar bi mogla biti očen intjeresna. između živih i mrtvih reče volkov sve se veze prekidaju, pa, prema tome, kapetan može poštovati uspomenu svoje mrtve žene, ali se, zbog te smrti, ne može odreći života, i živih žena na ovome svetu. neka mu samo kaže ime tih svojih sunarodnica, a gospodin agagijanijan će udesiti sve ostalo. pavle mu onda reče ime joana božiča, i gospože majora božiča. a volkova je to razveselilo još mnogo više. ne treba, kaže, da se isakovič ljuti na kajzerlinga. kajzerling je zatekao mnogo posla. a primio je neprijatne vesti iz petersburga. pavle treba da pazi šta radi i da ćuti o svom zadatku, kao grob. oni, sekretari u ambasadi, stanuju, svi zajedno, a zajedno izlaze i u beč, noću. a to je dosadno. četvorica su, a on, volkov, je peti. pa kad se i nađe nešto zgodno, u ženskom svetu, ne znaju kako da se podeli, pravično. radoznao je da vidi kakvo je pavlovo žensko društvo. oni, serbi, kaže, sve nešto tuguju, sve nešto žale, sve nešto psuju. ne valja to. treba živeti onako kako hungari žive. veselo. a ne kao serbi, ogorčeno. isakovič se praštao, od sekundsekretara, sa izrazom dosade na licu, kao što se i od kajzerlinga praštao. volkov je, međutim, u kapiji ambasade, uzviknuo da je čuo da kapetan u beču nema svoju karetu. ponudio je isakoviču da uzme njegovu. sve dok bude bio u beču, može upotrebljavati njegova kola. oni, u ambasadi, imaju nekoliko ekipaža na raspoloženju. čestnjejši isakovič se nećkao, ali nije imao kud, nego sede u ekipaž sekundsekretara, koji je, švajcar, bio u kapiju doveo. volkov ga je, na rastanku, zagrlio oko pasa i ponovio njegovo. ne grustjite po prošlomu. isakovič je tako, tog dana, vraćajući se u engelbirtu prohujao kroz beč, kraj karaulnog oficira kod burgvahe, toržestveno. oficir ga je pozdravio. zatim je prošao, kao neki garsuli, kroz kapiju rotenturm i kroz ulice koje su vodile flajšmarktu. ekipaž je prošao i pored osunčanog grabena i provozao se, u senkama, pored dvorca grofa haraha i pored dvorca grofa i princa lobkovica. pavle je znao da tu, negde, zaseda i garsuli. njegov ekipaž pozdravljali su, ne samo vojeni postovi, nego su ga zagledale milostivo i bečlike, koje su se vozile na gurtel. bilo se razvedrilo u beču i nepogoda je bila prošla, a nije ni prosula kišu. pavle je taj svet posmatrao, poguren, u kolima, kao da je oslepeo. vozio se kroz povorku ekipaža, koja je, po običaju onog vremena, izlazila, u to doba dana, na promenadu. kola su bila puna nafrakanih, lepih, bečlika, iz velikog sveta, i polusveta, a on je video kako se smeškaju na njega sad, ali se osećao kao prozebao. kad bi kola sekundsekretara grofa kajzerlinga koja su vukli krasivi belci zašla u neku od tih mračnih, tesnih, baroknih, ulica, isakovič bi se setio da mu je božič pričao da je beč ogromna naseobina, svet čaroban, pun lepih žena, ali da one ne umiru od ljubavi. mnogo više bečlija i bečlika umire od konstipacija, nego od nesretne ljubavi, ili žalosti za ženom, ili muževima. kod serbskih oficira, koji su, u to vreme, stanovali u engelbirti, očekujući pašport za odselenije u rosiju, audijencija isakoviča, kod rosijskog posola, izazvala je svatovsko raspoloženje. to, da je rosijski posol primio u audijenciju jednoga među njima, a da će početi i ostale primati, dočekano je, među tim nesretnicima, kao vest, koju treba proslaviti, prangijama. posle odlaska serbske majke, grofa bestuševa, iz beča, prvi prijem kod novog, rosijskog, posola prepričavao se, u engelbirti, kao prvi zračak nade, posle kosova. zrak sunca kroz rešetke zatvora. to lepo raspoloženje, tih očajnih oficira, čija je budućnost bila neizvesna, kvarilo je samo to, da je pavle, tvrdoglavo, ćutao o onome što je bio video i čuo, kod kajzerlinga. isakovič je ponavljao samo to, da će pašport dobiti svi, koji su upisani na listu đenerala ševiča, i da to ne može sprečiti niko, pa ni sto garsulija. jula meseca, te godine, u pomenutom traktiru, bilo je nekoliko serbskih oficira iz temišvara, iz slavonije i srema, koji su čekali da pašport dobiju, a koji su imali uredan otpust iz austrije. na primer, kapetan gavrilo novakovič, lajtnant georg novakovič, kapetan petar plemeniti vuič, lajtnant maksa vuič, kapetan nikola šterba, lajtnant subota čuponja, lajtnant đurka gajič, lajtnant mihailo gajdaš, kapetan neca runič, i toliki drugi, čija se imena sad ne znaju. kod tih svojih lancmana, koji su apšit iz austrijske vojske bili dobili, dolazili su oni koji takav apšit još nisu bili dobili, a koji su, nestrpljivo, na pašport, i bez apšita, čekali. među njima je bilo i mladih, obesnih, ljudi, koji su krenuli u rosiju, i u beč, kao pustosvati. krili su se u tom traktiru, noću, kod svojih zemljaka, a bilo ih je na kvartiru i po okolnim kućama, a žbiri burgvahe dolazili su, po mraku, pa su ih lovili. nekoliko ih je bilo već pohapšeno. a kad je uhapšen čak i oberst rajko preradovič, pa zatvoren u štokhaus, u beču, mnogi napustiše nadu da će rosiju ikad videti. razbegli su se, po beču, kud koji. a šapat se širio, od usta do usta, po beču, da su rusi srbe izdali. najgore je bilo to što je opštenarodni sekretar mitropolita, nenadovič, gledao da te očajnike, u beču, u austriji, zadrži. a pri tom nije birao sredstva. a još gore je bilo to što su se, i pobratimi, kad bi se posvađali po lepom starom, serbskom običaju međusobno, denuncirali. pavle isakovič, koji je bio u takvoj prilici drzak, ohol, prezriv, postade omrznut u engelbirti, kao da je rođak garsuliju. za to vreme, u kući majora božiča, kapetana više nisu očekivali, niti su ga spominjali. tekla se, nekoliko dana, čudila što se isakovič ne javlja, pa je i ona ućutala. pisala je pismo gospoži femki, trandafilovič, i javljala, šta bi. ni gospoža božič više nije očekivala kapetana. ona je, posle povratka u beč, i ponovnog aresta svoga muža, imala da trčkara u nojštat, i đeneralu montenuovo. pokušavala je da izmoli milost, da božiča ne odvedu u grac, na šlosberg. otkuda nema povratka. u svojoj kući, gospoža evdokija provodila je dane, pitajući se, ne bi li bilo bolje, zaista, da napusti muža, i da se vrati ocu, u budim. božič je sramoti, gde god stignu. raspitivala se, ipak, za isakoviča, u engelbirti, ali njega, tada, tamo, još nije bilo. serbski oficiri u birtu nisu znali gde je. tako su prolazili dani. noću, međutim, gospoža evdokija ležala je na svojoj postelji kao u nekoj groznici. noć provedenu sa isakovičem, snažnim, ćutljivim, ali žarkim, nije mogla da zaboravi. bila je željna da opet zaspi na njegovoj ruci. a kad bi joj pri ručku, ili večeri, ćerka pomenula kapetana, pazila bi da ne zaplače, ili ne pocrveni, pa bi, kao rasejana, odgovarala tekli da je to čovek stasit, lep, ali je, očigledno, sin priprostih roditelja, kome bi se sreća uzalud osmehnula. ne bi umeo da je zadrži. pustio bi je, kao deca ticu, da opet odleti. to je smetenjak. udovac. zaljubljen u svoju pokojnu ženu. nije čitav u glavi. gospožica tekla se smejala svojoj majci. njeno je mišljenje, kaže, da se evdokija zatrčala, pa se ljuti. nije isakovič kao drugi materini kurmaheri. taj kapetan liči na preblagog josefa, kako su ga naslikali. koga putifarka, žena udata, preže. i ti si, dušo, ovog prezala, a nisi primetila da je šeret. a kad joj mati podviknu, da ne govori gluposti, i da treba da se stidi kako sa majkom govori, gospožica božič je izrazila mišljenje da bi isakoviča, u ljubavi, trebalo, silom, vezati. slabotinja je to. taj ne bira žene. biraju ga. dobiće ga ona koja mu se o vrat obesi. mati i kći se onda posvadiše, oko toga, da li isakovič nešto vredi, ili ne vredi, i istorija njihovog saputnika bila je time svršena. on je, posle nedelju, dve dana, bio zaboravljen, kao što se zaboravlja, brzo, kad se stigne doma, neki lepi izgled sa puta, neki prijatan doživljaj na putu. neka udobna klupa. kad bi, posle, gospoža evdokija ležala gola, na postelji, u toploj, letnjoj noći, ona bi se setila isakoviča i zarila glavu u jastuke, na kojima nije mogla da zaspi. ona se bila dala, jednom oficiru, pre nekoliko godina, ali svega jedanput. nije bio ništa bolji nego božič. ni slađi. ni nežniji. brzo se pokajala. ovoga puta, međutim, bila je očarana i sva upaljena. ali, pomisli, nije ni njena mati u životu sreće imala. isakovič se, međutim, jadan, sad kad ga gospoža evdokija nije više tražila, niti za njega pitala, kretao po engelbirti, kao svoja senka. u svojoj, siromašnoj, polumračnoj sobici, sedeo je i razmišljao, i spremao se na izvršenje svog čudnovatog zadatka, prema naređenju, rosijskog, poslanika u beču, grofa kajzerlinga. nije mu bilo jasno šta se od njega traži. nije znao da, na sličnom zadatku, radi već nekoliko rosijskih oficira, u trijestu, i duž adrijanskog mora. nije znao ni to, da kajzerlingu i nije stalo, naročito, do tih črnogoraca, ali da mu je taj zadatak dat, na predlog sekundsekretara, volkova, da se, pre nego što mu se izda pas, isproba. volkov mu je dao samo najpotrebnije podatke, o tim črnogorcima, u lazaretu. sekretaru je bilo stalo do toga da dozna, iz njihovih usta, da li su oni, zaista, rodbina vladike vasilija, da li nisu neki svet sa venecijanskih teritorija. a treba videti i to, da li je među njima bilo bolesnika, od bolesti, koja se zove lepra. isakovič je, glavom, imao da donese odgovor na ta pitanja, a znao je samo da se ti črnogorci nalaze, zatvoreni, u lazaretu, u jednom, starom, kontumacu, bivšem lazaretu, austrijskih, ubojnih, šajki, u rukavcu dunava, ispod brda koje se zvalo. leopoldsberg. uzgred, glavno je bilo da dozna, ako može, je li vasilije bio kod venecijanskog ambasadora, u beču, kornera. kir anastas agagijanijan tvrdio je da jeste. a da su ti črnogorci zadržani i zatvoreni, samo zato što, za njih, niko ne plaća. čuva ih straža. niko se kod njih ne pušta. zabranjen im je, već davno, svaki izlaz iz lazareta, u beč. hrana im se ostavlja pred kapijom, kroz rešetke, na zemlji, kao psima. medik i apotekar im je, pre, išao, a sad im ne odlazi niko. živi su sahranjeni. bankar kopša, rođak isakoviča, i njihov totum factum u vijeni, govorio je isakoviču da bi bilo bolje da se u to, ne meša. to je velika sramota, i vijene i srba. velika naša nevolja. ni prva, ni poslednja. šalje im se neka milostinja, tek da ne pomru od gladi. pisalo se i plackomandi, pa ništa. odgovor glasi uvek. lepra. kopša je bio čuo da, u lazaretu, umiru dvojica, pa se nadao, kad umru, da će se, valjda, neko setiti da njihovo pitanje reši. a krivica je i do nekog popa mikaila, koji je, pre, odlazio črnogorcima, a koji ima uvo rosijskog poslanstva. kaže, da se taj svet oteo, i od vlasti zemaljske, i od boga. ne bi trebalo dozvoliti da nastave put do kijeva. kopša nije voleo popa mikaila i govorio je da taj pop ne zna ni da se prekrsti kako treba, a deli naforu bolesnicima. sahranjuje i pričešćuje samrtnike, a kažu da i nije pop, nego kalcan. kad kaže. vo imja oca., on još pogodi oca u čelo, tačno, kako treba. i, na pupak, sina. ali kad kaže i svetoga duha, prepolovi duha, pa pola udari na jedno, a pola na drugo rame, sa tri prsta. a amin frlji, zatim, nekud, daleko iza leđa. tako se krsti mikailo vani. pavle onda pokuša da uđe, prevarom, u taj lazaret, pomoću agagijanijana, kopšinog dragomana. ode istog dana, u sumračje, do tog rukavca dunava. lazaret se beleo tu, iza bivšeg pristaništa dunavskih ratnih šajki, koje su se, te godine, spremale da siđu do turskog belgrada. sad je tu bilo ukotvljeno, kraj baruština, nekoliko žitarica, praznih, zapuštenih, iz požuna. lazaret je, kad mu se prilazilo, bio slika nekog, ludog, konglomerata, starih, kamenitih, zgrada. u njemu je sada bilo zatvoreno trideset i sedam ljudi, črnogoraca, sa dvadeset žena i decom. bili su pošli, za vladikom vasilijem, u rosiju, kao prvi transport, preseljenja, naroda. bivši, rosijski, poslanik, grof bestušev, tražio je od austrijskog dvora da im se dozvoli nastavak putovanja, kroz saksonsku, o njegovom trošku, ili silazak dunavom, do budima i put do tokaja, gde ih čeka rosijska misija. venecijanski ambasador, međutim, tvrdio je da su to puškonoše rekrutovane sa venecijanskih teritorija i tražio je da se vrate. zlo je bilo u tome, da se u prepisci vasilija i sekundsekretara volkova, o tome, nije nalazilo nikakvog traga. austrijske kancelarije smatrale su ih turskim podanicima. svi su ih pitali. ko su? kopša je, srdžbom ostarelog čoveka, za sve to krivio tog jednog čoveka, vanija, za koga je tvrdio da je protuva. taj kaluđer je pratio u vijeni vladiku vasilija i zna ga. išao je i u lazaret, črnogorcima, sve dok mu nisu zapretili škopicom, jer im je odvodio žene. zove se mikailo vani, a niko ne zna ko je, i odakle je. došao je go i bos u vijenu, sa licem mučenika, a sad nosi svilu i svilene, vijenske, čarape. upliće u razgovor filosofičeske izreke, i skaradne. premijersekretar černjev, međutim, prima tog čoveka i niko mu ništa ne može. kopša je smatrao da je opasnost, u tom, da će vani postati trčkaralo kajzerlingovo, pa će odzvoniti vijenskim srbima. to je, kaže, strašan čovek. zmija. pavle se onda, pred odlazak da vidi lazaret, bio rešio da upozna tog popa mikaila. agagijanijan mu obeća da će udesiti, to, još istog večera. isakovič onda požuri i dođe do pomenutog lazareta, u sumračje, u svojim kolima, u kojima je vozio i agagijanijana. lazaret se beleo, avetinjski, u baruštini rukavca dunava, među vrbacima, kraj jednog porušenog bastiona, gde je bila ukotvljena stara, rashodovana, fregata, dunavska. la fortuna. na njoj više nije bilo topova, ni jedara, ni jarbola. ostala su još samo njena rebra i grede trupa, masne i crne od katrana. oko te stare olupine odjekivao je kreket žaba. u daljini, zelenela se piramida leopoldsberga, zarasla šumom. u blizini, pred ulazom u lazaret, crneo se most, sastavljen od starih pontona, a kraj mosta, neka stražara, već osvetljena. isakovič se obradova, kad ču da je straža sastavljena od jedne polurote slavonskih vojnika. pred stražarom gorela je vatra. ta stražara morala je biti nekad cigljana, a oko nje su sad bile razapete, ribarske, mreže, koje su obletali čitavi rojevi nekih, noćnih, krupnih, komaraca. uokolo, bila je, svud, voda. najbliži kućeri predgrađa vijenskog bili su na jedno hiljadu koraka. kad zamukne lavež pasa u okolini, zavladala bi mrtva tišina. nikakav ljudski glas nije dopirao do lazareta. na drugoj strani, reka se činila beskrajna. isakovič posla prvo jermenina, da ulaz opipa. on je ostao u kolima. nadao se, ako ustreba, da će ući u lazaret, i pored straže, onako, kako je to bio navikao u svojim, sirmijskim, husarima. da se približi u mraku, počne da se dere na stražara, pa da, vikom, i psovkom, otme pušku, od posta. operacija je bila opasna, ali je uvek uspevala. post bi se prepao, pospan, kad bi pred sobom ugledao, goropadnog, oficira. predao bi pušku, a zagatio zatvor i batine. agagijanijan je počeo da se dere, kako je on apotekar, došao da vidi unutra, u lazaretu, dva samrtnika, pa traži da mu dovedu voktmajstera i donesu ključeve. ima odobrenje. stražari su zaista, pokorno, otrčali da otvore kapiju, ali su sa sobom doveli i voktmajstera. to je bio podoficir novog kova, uniformisan, čija je kika, pri svakom koraku, tresla se, kao da je od gvožđa. on je prvo, nepoverljivo, posmatrao, pred sobom, civila, a zatim reče da se kapija nikom ne otvara. stajao je, pred agagijanijanom, u novom mundiru, koji je austrija, te godine, slavoncima, delila, zakopčan do grla, udarajući o daske, cokulama. ponavljao je. neka gospodin apotekar ode do komandira. kapija se samo komandiru otvara. a kad jermenin poče da se dere, da ima odobrenje, iz beča, pa dodade da su, unutra, črnogorci, braća slavonaca, podoficir uze štuc od jednog stražara, k nozi, pa reče. čast i čest črnogorcima. mogu oni biti i braća njegova. rekao je. unsere bruder. ali, ne mož on, carski befel, pogazit. uzalud je agagijanijan bogoradio. isakovič mu doviknu iz kola da se ostavi toga i da se vraća. vratili su se nesvršena posla. po savetu agagijanijanovom, isakovič je, isto veče, imao sastanak sa pomenutim popom, mikailom. sastanak je bio u grečeskoj kafanici, u vijeni, na flajšmarktu, kraj grečeske crkve. a ko je bio taj mikail vani, vidi se iz jednog, poverljivog, izveštaja, nekog karla imbrianija, policijskog pisara u vijeni, koji je bio špijun venecijanskog ambasadora. taj izveštaj, pod datumom 31. jula godine 1752, nađen je u venecijanskoj ambasadi, posle četrdeset godina, kad je venecija propala i austrija u zgradu ušla. u tom izveštaju, imbriani piše da je dobio, za pare, i lepa obećanja, i žensku, nove, brze, podatke, od popa mikaila, o črnogorcima, i nekom oficiru, rosijskog, posola, koji odlazi črnogorcima. zadatak mu je da vrbuje puškonoše za rosiju i da ih transferira, u kijev. on će i dalje izveštavati o tim črnogorcima i tom oficiru, šta bude bilo, moli samo da mu se, ugovorenim putem, dostave, što pre, pare, koje mu nisu isplaćene. moli njihove ekselencije, poradi te male bagatele novaca, zašto mu je, sada, od potrebe upotrebio je reč notdurftigkeit i mancanza. trudiće se, kaže, da i više dozna. u docnijim izveštajima, imbrianija, pominju se neki drugi oficiri, a pavle se ne pominje. na sastanku, međutim, isakoviča i mikaila vani, kaluđer je bio očarao isakoviča, i uzeo mu, odmah, i prijateljstvo, i pare. pavle je, docnije, pričao, bratencima, da je vani čovek ljubazan, uglađen, a da ne može imati manje od četrdeset, ni više od pedeset godina. stasit je, a crn u licu, kao što su ikone, pred kojima je pedeset godina gorela, i gasila se, sveća. ima, kaže, krupne, crne, oči, kao većina naših sunarodnika, a lepu, belu ruku, kojom, svaki čas, gladi bradu, koja je proseda i svilena. takva je ruka retka u naših sunarodnika, čista, glatka, topla. ima blag osmeh, a govori crvenim, neobično crvenim, debelim, usnama. kad govori, ne može se, sa njegovih usta, skinuti pogleda. suh je, iako je stasit, a sav kao izgoreo. a kad uperi pogled u sagovornika, oči mu svetle, kao da u njima ima žeravicu. kažu mu da taj čovek vidi, i u mraku, kao sova. a u svojoj crnoj mantiji prolazi nečujno. posmatrao ga je, uvek, čudeći se, otkud takvog čoveka, među nama. tačno je bilo da je vani imao na glavi, skupocenu, kamilavku, a na nogama svilene čarape i da se ponašao otmeno, ali nije bilo tačno da se ne zna, ni ko je, ni odakle je. agagijanijan je znao da je taj čovek, kaluđer, iz manastira hodoš, i da je u beč došao manastirskim poslom, pa je, manastirske, novce, profućkao, i ostao. kopša je tvrdio da je mitropolit nenadovič tražio da se taj čovek arestira. kao probisvet i bludnik. ali je bilo tačno i to, da je vani bio zašao u rosijsku ambasadu, i da je bio uspeo da se dodvori grofu bestuševu, to jest rosijskom popu bestuševa, koga je, posle, ocrnio, kod bestuševa, pa zauzeo njegovo mesto. nije bilo tačno da vani ne zna, ni da čita, ni da piše. oznojio se, namučio, ali je, i to, u vijeni naučio. nijedan čovek ne zna svoju sudbinu, ni budućnost, pa je nije znao ni vani, ni isakovič vanijevu. mikail vani ode, kako je pavlu bio nagovestio da će učiniti, iz vijene, u rosiju. ali, tamo mu se trag izgubio. to veče, međutim, u vijeni, u grečeskoj kafani, pop mikailo je pavla i očarao i iznenadio. reče da mu neće biti teško da isakoviču otvori vrata, u lazaret. zna jednog apotekara, koji je tamo, pre, zaista, odlazio. dovešće ga isakoviču. taj će sve udesiti. dabogme, imaće da se plati, nešto. vani je, za vreme razgovora, sa isakovičem, dobro jeo i pio. priznavao je da on nije nikakav pop, nego ga tako zovu, a psovao je mitropolita, ali uljudno koji ga mrzi, kaže, zato što je on koleno, pred črnogorskim vladikom vasilijem, priklonio, koga je nenadovič u manastir krušedol zatvorio. zato što vasilije govori, da treba svi da se iselimo u rosiju. meću ogledalima, u kafani, na spratu, gde su zidovi mirisali na kafu, uz svetlost i trepet sveća, mikailo vani pričao je isakoviču, oduševljeno, o vladici vasiliju. a što se tiče lazareta, to je, kaže, lako. ući će oni, sutra, naksutra, u lazaret, ako pavle bude potrošio malo. isakovič mu onda reče da su črnogorci, za popa mikaila, spremili škopicu, pa bi on radije da uđe, tamo, bez njega. pop mikailo, kad to ču, blago se smeškao. to, kaže, zavidljivci, zli jezici, o njemu pričaju. nema za sveštena lica škopice. to neki črnogorci luduju, jer su mu, pre, dolazile žene, i dovodile mu svoju decu. pa čak i da je zgrešio, ni jedan se čovek nije, za isposnika, rodio, nego spremao. žeravica želanija prema ženi gori u svakom čoveku, pa i kaluđeru, jer je to volja božija. zato, da bi se kaluđer, posle, u manastirskoj tišini, u molitvi, sa suzama u očima, kajao, mučio, a sujetu ovog sveta uvideo i upoznao. pavle, koji, je, posle dužeg vremena, hteo da se umili jednom čoveku, upita onda, veselo. lepo, lepo, ali šta će biti, sa grešnikom, na samrtnom času? kad treba poći u pakao? pop se i na to setno smeškao. tu priču o užasima pakla, kaže, izmislili su papežnici. nema toga u našem svetom i slatkom pravoslavlju. gospod naš, isus hristos, otkupio je, za nas, sve grehe, i grešnike na ovom svetu, kao sin božiji, svojom smrću, na krstu. nema straha, ni paklenih muka, za onoga ko se pokaje, na samrtnom času. sve mu se prašta. o sebi reče da, eto, njega, nigde ne prate suze ženske, uz kletvu, nego ga blagosiljaju žene, kad za njega pitaju. gde li je sad pop mikailo? a tu priču, o škopici, i njegovom bludu, izmislili su njegovi sunarodnici, nevaljalci, da bi ga, za račun nenadoviča, dotukli. tutor serbske crkvice u beču, konstantin berškovič, sve je to skuvao, pa ga je čak i vlastima denuncirao. isakovič ga, onda, posle tog uvoda, zapita. zna li vladiku? pop mu onda reče, uvređeno, da on nema običaj da laže i da vladiku vasilija zna, dobro. vasilije prođe kroz trijest i vijenu, a on mu je desnicu, na kolenima, celivao. hteo je da i njega povede u rosiju, ali ga je grof, svemoćni, u vijeni, zadržao. da poslužuje ambasadu. samo, kapetan treba da upamti, da vasilija, rusi, ne voledu. bolje je ćutati, kad rusi vasilija pomenu. šutonja se sa rogonjom ne bode. nego, ako se vladika vasilije iz rosije bude čio vratio, sretno, čuće se i vani, pop mikailo. a dotle da čekamo. isakovič onda poče da ispituje vanija. je li istina, što rusi tvrde, bar mu kopša, njegov rođak, tako kaže, da je vasilije udario na vladiku savu? da nije njemu do rosije stalo, nego da u črnoj gori, što pre, on, zameni savu? a ove svoje rođake, eto, ostavlja u lazaretu. pop na to, umiljato, ispriča, kako sava drži črnu goru, po bogu, ali vasilije, na mudrost i snagu. sava je ostario, pa su ljudi, kao ljudi, prišli vasiliju. tako je uvek bilo i tako će uvek biti. vasilije jeste sad u najboljim godinama, u najboljoj muškoj snazi. on mu se klanja i ruku mu celiva, u mislima, svako jutro, kao što mu je nekad, u zbilji, celivao. njega se treba držati. a poštovati savu. budućnost, kaže, u črnoj gori, pripada vasiliju. isakovič na to reče da je čuo da vasilije želi da odseli celu črnu goru, u rosiju, pa se narod pobunio. vladika ima za sobom samo manjinu, a sava, većinu. isakovič nije, ni vladiku, ni črnu goru znao, nego se trudio da popa mikaila navede da mu što više kaže, o tim črnogorcima u lazaretu. nikad pre, takav zadatak, nije imao, pa se čudio šta ga snađe. pop se međutim smeškao i na to. preletao je, katkad, sa isakoviča, pogledom, na kafanu, na kockarnicu, u susednoj dvorani, na žene u ogledalu, kao da su sve to neke šarene tice, koje uleću, izleću, a samo se za trenut pred njim lepršaju. jeste, reče tužno, kad je prestao da jede, vasilije ima za sobom samo manjinu, za selidbu, ali, kad se vrati iz rosije, pretvoriće je, sigurno, u većinu. mudar je vasilije. radi on črezvičajne poslove, dobro. ne putuje on u rosiju, bez pameti. pozlatiće on, duž mora adrijanskog, našu svetu, pravoslavnu, crkvu. pavle mu dobaci da vladika vasilije prodaje narod u rosijsku vojsku. da za rosiju ginu. pop se bio na to uozbiljio. neka kapetan ma ko bio ne greši dušu, ma koga služio. ne zna šta govori. mučenik je vasilije, veliki. zna se šta radi vasilije. jeste, hoće vasilije slati puškonoše, da za rosiju ginu, ali ne uzaludu. hoće vasilije i za sebe tražiti, jednu takvu, rosijsku, regimentu. a kad turci budu čuli to, obilaziće odsad črnu goru. isakovič onda poče da priča, kako je čuo, da je vasilije i venecijanskom ambasadoru vizit činio. pop ga je posmatrao zamišljeno. ako je išao, veli, nije živ izišao. ako je išao i živ izišao, dobro bi bilo. venecija ima dugu i tajnu ruku. venecijani je do vijene pružaju. samo, kapetan treba da zna, da ni venecijani nisu protiv vasilija, zato što hoće da seli črnogorce, da za rosiju ginu, nego zato što bi hteli da puškonoše njegove, za veneciju, ginu. i oni polk spremaju, a vasilije im je to pokvario. pavle onda poče da sipa, sve češće, u vanijevu čašu. treba piti, kaže, da sve naše brige zaboravimo. um je naš za morem, a smert naša, možda, za vratom. pop se onda zagleda nekud u daljinu i prestade da pije. smert, kaže, kao materina ruka, uspavaće i grešnika i bludnika i ubicu. kapetan njega uzalud plaši, ako ga plaši. smert je, kaže, toliko moćna, svemoguća, kao more, koje sve nas odnosi, kao zrna peska, sa obala mora adrijanskoga. nema pakla, niti će on goreti u paklu, ili iko drugi. sve što beše u životu,, smert briše, kao mati suze deteta. nego je teško u životu, među ljudima. kurjaci su to. ko zna ko je i kapetana poslao, da njega, siromašnog kaluđera, samog, samcitog, na svetu, ispita i upropasti. isakovič mu onda reče da je došao samo zato, što mu je rečeno da bi ga pop mikailo mogao uvesti u lazaret, tim črnogorcima. pop se bio digao, kad to ču, pa reče da će mu to udesiti, koliko sutra. treba mu samo novaca. graja je, međutim, u kafani, oko njih, rasla, a sveta je bilo, sve više. u vratima, u ogledalima, a bilo je i žena. pop ih i ne pogleda. isakovič tek onda spazi agagijanijana u vratima, koji ih čeka. pop mikailo onda, praštajući se, reče isakoviču, neka on ne brine za vladiku vasilija. jeste, vladika, govori, kako ima želanije da črnu goru odseli, a črnogorce, puškonoše, odvede u serbski husarski polk, koji imaju u sanktpetersburgu, ali će se preselenije črnogoraca svršiti doselenijem rusa u črnu goru. ide vasilije, ide u rosiju, ali ne da črnu goru preseli u moskvu, nego da moskalje dovede u otečestvo. mudar je vasilije, neka kapetan upamti to, ma ko bio. a kad se rosijska imperija pojavi, na adrijanskom moru, svi će se naši krvnici sakriti, u mišju rupu. kad je isakovič izišao iz te kafane, sa agagijanijanom, bio je već mrak, dubok, na flajšmarktu, ali onaj plavi, letnji. vide i fenjere u tom plavetnilu. ono što mu pop mikailo, međutim, reče, na rastanku, učini mu se strašno, i veliko, kao da je ugledao neko čudo u svom životu. kao kad munja sevne, pukne grom, a osvetli put u mraku, pavle vide rosiju kako je nikad dotle nije zamišljao. ostade zanemeo, kad taj, neuki, nepismeni, kaluđer, koji beše manastirske novce profućkao i u bludu u vijeni ogrezao, reče to, i ode. učini mu se kao da pop mikailo ode nekud u visinu. pomoću tog popa, to jest apotekara, koji je, ranije, u lazaret odlazio, a koji se zvao ignac štengl, isakovič je zaista dobio dozvolu da poseti konfinirane črnogorce koji se sele u rosiju. neki doktor dolčeti, lekar čuven u beču, potpisao je svedočanstvo da u lazaretu ima strašnih primeraka gladnih, grozničavih, obolelih od proliva, ali, iako ima obolelih od gljiva, i nekoliko šogonja, lepre nema. isakovič je, prvog avgusta 1752, bio u tom lazaretu. ušao je, sa štenglom, i vahtmajsterom straže. ali bez vanija. bio je u svojoj sirmijskoj, husarskoj, uniformi, pa je bila nastala, kod vrata, na ulazu, mala uzbuna. črnogorcima je, zatim, rečeno da je došla komisija, da vidi ona dva samrtnika, za koje kažu da ih u lazaretu ima. kad je isakovič ušao, nastade opet tišina. niko nije obraćao neku veću pažnju, na njega. u mraku dugih, vlažnih, hodnika, u koje kao da svetlost uopšte i nije dopirala, iako je bio dan, ljudi i žene stajali su ćutke, dok je komisija prolazila. taj lazaret i nije bio pravi lazaret, nego neki karantin, preostao iz davnih vremena, kome je od lazareta ostalo samo ime. njegove zgrade bile su u vodi, a, iza njega, ispod visokih prozora, uskih kao puškarnice, nije bilo ničeg, sem reke i baruština. zidovi i podrumi držali su se još na stubovima, od crvene ciglje, bilo je nekoliko dvorana, velikih, kao crkve. odaje su bile patosane daskama, ali je iz njih bila nikla trava. isakoviču rekoše da ima i zmija, ali taj čudni narod, da ih potuku, ne da. kaže. čuvarkuće su. iz tih hodnika, i prostorija, očigledno, nije bilo, nikud, izlaza, osim na kapiju, kod pontona. ali i tamo, most je bio utvrđen palisadama, iza kojih je bila straža. lazaret marijahilf bio je odsečen od sveta. kao i svaka druga tamnica toga doba. pri ulazu, još se i videla, malo, svetlost dana. što dublje unutra, tama je bila dok se oko ne privikne sve veća. kod ulaza, isakovič vide gomilicu, nekih, kočopernih, staraca, koji su čučali, i, na ono malo sunca, spolja, grejali leđa. jedva su ga udostojili malo pogleda. sve živo, što je isakovič ugledao, bilo je odeveno u neka čudna, ludačka odela, čak i deca koja su jedina trčkala oko oficira. apotekar ispriča pavlu da su črnogorcima, kad se pronela vest da je u njih lepra, uzeta odela, do košulja, i spaljena. a da su im data odela vijenska, to jest ono što se skupilo. bilo je oko toga došlo i do tuče, sa stražarima, ali su se smirili, kad im je rečeno da će im se, ako se ne smire, oduzeti hrana. deca su bila gladna. črnogorci, u lazaretu, poznavali su apotekara štengla, i nisu imali ništa protiv štengla. iako je on znao samo dvetri reči njihovog jezika, koje je bio naučio ranije, oni su znali da im od njega dolazi hrana, pa su se ponašali, prema njemu, sa žučnošću pomešanom trenucima poverenja i poštovanja. kad se ču, međutim, da oficir zna reči njihovog jezika, oko isakoviča se načini vika. šta ti bi ime? pitali su ga je li neki raguzin, albanez, venecian, papežnik. pa su počeli da ga prate, pri obilasku lazareta. mislili su da je to, zaista, neka austrijska komisija. pavle je, obilazeći te hodnike, u kojima je bilo hladno kao da je jesen, ili zima, jedva raspoznavao živa bića, u polumraku, u memli, a video je jasno samo decu, koja su trčkala, oko njega, u ritama, polugola, sasušena, do kostura. koračao je nesigurno po hodnicima. idući za apotekarom, koji se trudio da bude ljubazan i govorljiv, uz voktmajstera straže, isakovič je video, u tim podrumima, i nekoliko postelja, kao u štalama. slama im se, očigledno, mesecima, nije menjala. oni, koji su ležali, ležali su pokriveni krpama. kraj sveg tog jada, nije bilo ni dreke, ni tužakanja, ljudi mu nisu prilazili, ni toliko da vidi jasno izraz lica, nego je većina, naslonjena o zidine, kao nepomična, stajala. svi su ti ljudi bili sasušeni, kao skeleti, a tamni i žuti u licu, sa bledilom, kao u samrtnika. čekali su, mirno, da komisija prođe. a kad su se pokrenuli, kretali su se kao seni, kraj zidova. niko nije znao kud idu. uvo ljudsko nije moglo čuti ništa, osim tog neprekidnog šuma, tih tihih koraka. onih, koji su prolazili tamoamo, stalno, iako odatle nije bilo izlaza. kad mu se oči naviknuše na polumrak i uši na tu čudnu tišinu, isakovič ču da se ti ljudi razgovaraju, ali sa odstojanja, kao da se, jedva još čujno, dovikuju, sa nekih brda i stena, izdaleka. promuklo. njihove su reči, kao iz nekih pećina, letele po lazaretu, kao laste. pavle je čuo neka imena, neka pitanja, na koja posle nije čuo odgovora. a razgovor se nastavljao. isakovič nije bio u stanju da pohvata, ni ko pita, ni šta pita, ni ko odgovara, ili ne odgovara. činilo mu se samo da čuje neki razgovor ljudski, koji sluša, kao razgovor nekog stalnog odjeka. a kraj svega toga vladala je, i dalje, ta čudna tišina. isakovič je bio zanemeo od užasa. štengl se, nemecki, izvinjavao, da nije tako bilo, s početka. imali su redovan izlaz, u varoš, do sunčeva zalaska. imali su urednu hranu i posete bolničara. sve je to promenjeno, kad nađoše mrtvog čoveka, među njima. lepra. nastalo je spaljivanje odeće, i kod žena, zabrana izlaska iz lazareta, a donošenje hrane, sve gore, pred vrata. niko im više ne dolazi, niko za njih ne pita. on se ne bi čudio, da sva ta sirotinja, jednog jutra, osvane, mrtva. a ne viču, ne galame, niko na kapiji ne urla. sad, kad je kapetan dobio doktora dolčetija, sve će se to promeniti. dolčeti ima veza, do najvišeg mesta. isakovič onda zastade na jednom uglu, pred kojim je bilo nekoliko žena, sa decom, malom, oko nogu. i one su imale samrtnički ispijena lica, ali trag lepote bio je, i sad još, vidan, na tim licima. prišao je bliže jednoj, koja je stajala uza zid, a kojoj se mala devojčica u suknju skrivala. kad priđe bliže, učini mu se da je ta žena prava lepotica. stajala je vitka, visoka, prava, tvrda, kao od kamena, u nekom čudnom crnom ćebetu, koje joj je pokrivalo telo, od ramena do članaka. drhtalo je, kad bi se pomakla. imala je lepo lice i morala je biti vrlo mlada. a gledala ga je krupnim zelenim očima. njemu se učini da su joj duge trepavice boje pepela. bio je toliko poražen tom lepotom, iznenada, da je kao poludeo pomislio da bi to bila žena, vredna zagrljaja i ljubavi, prava, tvrda, a mora biti strasna, slatka, divna. malo je trebalo, pa da joj sve to kaže, kao da sanja. kao da bi da je zgrabi i odvede otuda. reče joj da joj je ćerčica podnadula i svakako bolesna, ali daće bog pa će svi oni izići iz tog lazareta. neka se nada. neka se strpe do sutra, naksutra. glas mu je drhtao kao u nekog ženskara iako isakovič nije bio to. samo, nije mogao da odvoji pogled sa njenih grudi, sa njenog tela, a podizao ga je do njenih očiju, sa tim čudnim trepavicama. nad bledim čelom imala je neku, nakrivljenu, venecijansku, crvenu kapicu, ko zna otkuda, sa koje joj je niz uvo visila, srebrna, kićanka. izići će ona odatle, dodade, još jednom, mada mu ona ništa nije odgovorila. jedna starica, među njima, kad ču da govori razumljivim jezikom, upita ga ko je on. ukaza im se, kaže, kao što sunce sija kroz jelovo granje. i druge žene doviknuše nešto isakoviču. ali je on ostao, kao omađijan pred tom ženom, sa ćerčicom, koja je pred njim stajala, a kojoj ponovi da će izići odatle, i da treba da se nada, i da će to biti, sutra, preksutra. ona mu onda dobaci da ne govori kano čoek bezuman, nego neka ne mahnita. ti si, kaže, jedan od onijeh, koji bi zažmurio, pre nego što bi babu poljubio. nego neka im pravo kaže šta ih čeka. isakovič onda pođe dalje, jer se oko njega bila načinila smejurija, pa ode do u dno hodnika, gde mu rekoše da leže dva samrtnika. vide da su to, očigledno, dva postarija čoveka, sa razbarušenim kosama, pokriveni ćebadima ispod kojih su im virila gola stopala. dve žene su čučale oko te dvojice, na slami. obojica su gledala gore, kao ukočeni, izvrnutim očima. sa tavanice je, međutim, kapala voda, prljava kao žabokrečina. pavle je bio zastao i gledao ih je razrogačenim očima. štengl je tvrdio da se ta dvojica, ipak, još, razgovaraju, i tako, sa drhćućim usnama, umirući. vraćajući se ka izlazu, isakovič upita ima li među njima nekoga, koga slušaju, ko ih vodi, ko im zapoveda. neki onda uzviknuše ime nekog radule bajeviča. upirali su prstom u jednog starčića koji je čučao na ulazu, okrenut suncu, a koji nije, uopšte, obraćao pažnju na isakoviča. taj čičica, sa žbunom sedih dlaka na grudima, pričao je nešto onima, koji su čučali oko njega. kad ga zovnuše, poče da posmatra, mrzovoljno, isakoviča. pavle mu onda reče da je došao kraj njihovim patnjama, da će izići iz lazareta i nastaviti put, do kijeva. nego neka mu kaže, ko ih je doveo do ovoga. bajevič ga upita ko je on. isakovič mu onda reče da je rosijski oficir, a pobratim ritmajstora podgoričanina, koga je ostavio doma, u sremu, a koji se seli u rosiju. niti je bajevič znao šta je to ritmajstor, niti ko je podgoričanin, ali, kad se ču, to, ime, za čas se stvori graja i sve ožive. bajevič ispriča da su oni transport vladike vasilija, familija sa njim, i da su lijepo stigli do trijesta, jedrenjakom raguzinskim, ali da vladika ode iz vijene, a oni zadržani protiv pravice zemaljske, i na pravdi boga. od trijesta poče nesreća da ih prati. prevarom su ostali i bez oružja čiča kaza oruža, a da nijesu, šetali bi se oni po beču. ima ih na putu u rosiju, duž adrijanskog mora, svud, po pristaništima, u manjim gomilicama. ovde ih zatvoriše kao da nisu slobodni ljudi. jedu neko meso koje im se ostavlja na vrata, kao da su stigli u neku pasju nedelju. a smrdi. čini se od mačića. pavle im reče da su pitomi zečevi. bajevič ponovi. smrdi. pavle ponovi da treba da se strpe. neko mu doviknu da im presvlake treba. pavle onda poče da ih ispituje ko ih na put nagovara. bajevič mu reče da ne treba niko njih da nagovara. sami su krenuli, sa vasilijem, u rosiju, pa su se izgubili. ne treba njih niko da nagovara. a kad ih upita. ne vara li njih neko i zavarava, novcima i obećanjima, da otečestvo svoje napuste, nasta graja. jedva ih je bajevič uspeo da stiša. ma ko bio oficir, kaže, ima deteta glavu. ne zna črnu goru. car rosijski, petar, pozvao je kneza luku, pre četrdeset godina, u pomoć, protiv turaka. zna se ko ih je vrbovao. ne treba njima drugog vrbovnika. a što da kreću sada, kad je mir, pa i turci miruju, zar ne bi bilo bolje da se pričeka do vladičinog povratka? bajevič na to ciknu. šta da čekaju? čekali su dosta, bio im je da ih pali, pre dvadeset i pet godina, čengić bećir paša. pre dvadeset, topal osman paša. pa šta da čekaju? idu da žive i mru, među svojima. dosta se čekalo. a kad isakovič zagraja. imaju li nešto napismeno? da li im je vasilije pokazao neko pismeno od rusa? bajevič uzviknu, ljutito. šta će im pisma? reč je pala. to je veza. tako što se, bez sramote, ne prekida. isakovič ih još upita. a šta će biti, ako ostanu sami, ispred turaka, koji imaju tri sultana? što ne čekaju pomoć od rusa? na to ponova nasta graja. bajevič ga prekide i dreknu. otkuda? pale ih, palež ne čeka, a ne nadaju se više, ni austrijancima, ni venecijancima, nikom iz hrišćanstva. jedino im je još pomoć drekaloviča sigurna. isakovič onda zapita čiču. zar nisu mogli u vijeni da nađu nekog rada? pa da se bolje prehrane do odlaska. bajevič mu na to kaza da su bečlije dolazile, da ih gledaju, s početka. nudili su im i neku milostinju, kad im je nestalo škuda. da se zaposle kao nosači onih portantina, onih nosiljki, što ih ima i u raguzina, što pretvaraju u babe, čoeka. nagovarali su im žene, da idu i peru presvlaku, bečlijama. nudili su im da iznose smeće po lokandama. a šta će biti, ako ih ipak vrate u črnu goru? ima, čuje se, među njima samrtnika. na to nastade tišina. bajevič mu reče da oni znaju da će pomreti na putu, ako ih je rosija zaboravila. ovakav život i ne vredi ništa. bar će oni, što ostadoše, znati šta ih čeka. ali oni ne veruju da će njih vasilije zaboraviti, niti rosija. čekaju njih, u kijevu, familije rođaka. a kad isakovič reče da mnogo veruju u vasilija, nasta vika. vikali su da njima boljeg ne treba. isakovič onda ućuta, a zatim ih pozva da se okupe oko njega. da ga čuju. neka, dakle, znaju da on ne govori u vetar, nego je poslat da ih vidi. nije njih rosija zaboravila i pašport im se sprema. otvoriće se pred njima, sasvim sigurno, vrata lazareta, sutra, ili naksutra, ili kroz koji dan, ali će se otvoriti. dobiće i medika. bolesni će u bolnice. zdravi će krenuti na put do kijeva. on im se kune, na svog sveca, koji je sveti mrata. isakovič tada dožive nešto, čemu se nije nadao, a što je bilo opet neočekivano, kao grom iz vedrog neba. čemu pokušavati protumačiti ono, što se protumačiti ne da. reč otrča, kroz te mračne hodnike, od usta do usta. da je došao neki rosijski oficir i da se njihov transport na put sprema. sve se bilo uskomešalo. a bilo je oko njega i smeha. počeli su neki, od radosti, i da se smeju, a taj smeh nije bio kao što je u drugog sveta. činio se kao da neke gugutke u njima klikću. ti koščati mrki, sasušeni, ljudi, sa brda i planina, ogrezli u krv, u krvoprolića, kao da su bili zaboravili da se smeju, pa su se sad smejali nekim sitnim tičijim glasovima. isakovič zatim ču kako se dovikuju. polazeći na kapiju, isakovič onda upita bajeviča ko je ona žena sa malom, bolesnom, podnadulom, ćerčicom, sa crvenom kapicom na glavi. bajevič mu reče da je to joka stana drekova, koju je muž, u trijestu, osramotio i napustio, jer mu se dosadilo da čeka. a što pita? kad ga apotekar štengl odvede do izlaza i isakovič se osvrte da vidi, još jednom, sav taj užas, i bedu, primeti kako se u dnu hodnika, u polumraku, mlađi ljudi okupljaju i hvataju u kolo, koje poče, lagano, da se ljulja i povija. začu se tup udar nogu. a dok su njegovi ljudi tamo, u temišvaru, počeli da se vrte, kao čigra, ovi su se ljudi povijali, kao da nose kamenja. udar nogu, međutim, čuo se, sve jače. kad je odlazio, činilo mu se da taj udar čuje, kroz ceo lazaret i vodu. kroz sumračje, koje se napolju počelo da hvata, posle zalaska sunca, na jednoj strani hodnika. a da tup udar nogu odjekuje, i napolju, u zemlju, u nebo, u vijenu. isakovič je bio primljen, po drugi put, u audijenciju, kod grofa kajzerlinga, u podne, dvadeset i prvog jula po ruskom kalendaru, iliti trećeg avgusta po novom. bio je uveden, opet, tako mu se bar činilo, kroz ogledala, kroz mramorne niše, pored kandelabra i goblena po zidovima. bio se nadodolio i imao je namirisanu kiku tog dana. dok je čekao, pred grofovskim vratima, oko njega su se bili okupili, sekundsekretar volkov, i njegovi gosti, koji su se smejali tom srbinu tako lepog stasa, otmenog držanja, darežljivom pri kocki, faraonu, a koji ne zna ko su golišave boginje na hodniku kajzerlinga, i ne zna ko je bila boginja, psiha. u gostima, u ruskom poslanstvu, tog leta, bila su dva salonska lava, iz sanktpetersburga, gospodin levašov i gospodin aleksej semenovič musinpuškin, za koga mu volkov reče da je kratkovid, ali najbogatiji među njima. bojažljiv kod žena. levašov je bio stigao iz anglije, a musinpuškin iz pariza. obojica su bili lavovi u perikama. kad su čuli da isakovič ne zna ni za apuleja, postao je za njih čudo, kao da je urođenik amerikanskih šuma. levašov mu se smejao u lice. brat rus. kad su se spremali da uđu kod ambasadora, volkov ponovi isakoviču da je stvar črnogoraca svršena, dokončana, da o tome ne treba trošiti reči. neko ga je, međutim, denonsirao, venecijanima. kajzerling je ljut što venecijanski ambasador zna. neka pazi šta govori. sekundsekretar još dodade, da se njemu čini da je pavle, u raportu, koji je barun aš napisao, za kajzerlinga, i suviše hvalio vladiku vasilija. upozorava ga da grof ne misli tako. isakovič na to reče, grubo. ja tako, a vi kako oćete. ich so. ihro hochwohlgeboren wie sie wollen. volkovu je trebalo uvek nekoliko trenutaka, da razume pavlov nemecki jezik, a kad razumede, pomisli da se taj oficir jako promenio. sat je odbijao u predsoblju, kad ih je lakej uvodio ambasadoru. ni traga kod isakoviča nije bilo više njegovom ranijem oduševljenju, i poniznosti, prema volkovu. volkov ga je začuđeno posmatrao. grof kajzerling je stajao, opet, naslonjen na svoje ognjište mramorno, u kom je bilo izukrštano nekoliko cepanica, pripremljenih za vatru. kajzerling je, tog dana, bio još puniji ordenja, a preko grudi je imao kordon, koji je od marije terezije tek bio dobio. bio je primljen, dan pre, kod imperatrice, u audijenciju. imao je tog dana na glavi novu, tek napudrovanu periku, a bio je u novom, versajskom, fraku, od velura, boje vina. imao je crne svilene kilote tog dana, na svojim debelim nogama, koje su se činile, za trenut, tanje nego inače. jednu ruku, po svom običaju, opet je bio uvukao u svoj, beli, svileni, prsluk, a drugu kao da traži nešto u svoj posuvraćeni, ogromni rukav. bio je dobro raspoložen, tog dana, i smeškao se isakoviču, dok se pavle duboko klanjao. volkov je bio, na dva koraka iza pavla, stao. podbuo od vrućine, sa licem zamišljenog čoveka, kajzerling je posmatrao oficira, dvatri minuta, svojim očima, boje peska, mirno. pročitao je, kaže, kapetanov izveštaj, o lazaretu. to je zasada dosta. možda će isakovič morati, docnije, u črnu goru, ali zasada je dosta, o vasiliju grof reče. bischof bazilio. prema referatu baruna aša, njemu se čini da kapetan piše, to jest, priča, o vladici, suviše blago. ceo taj projekat o preseleniju črnogoraca grof reče. exodus izmislio je taj vladika, obešenjak, samo zato da bi što više para mogao da izvuče u sanktpetersburgu. on ima izveštaje ruskih oficira, da je črna gora golo stenje, siromašna zemlja, a vladika priča o lepim, širokim, poljima, plodnoj zemlji. taj vladika je, sem toga, pred polazak, na put u rosiju, sabrao črnogorske serdare grof reče. sirdaren pa je počeo da deli oficirske činove, rođacima. obećao im je potvrdu tih činova iz moskve, a to je prerogativa rosijskog ambasadora, u beču. najzad, kapetan ne kaže ništa o tome, da je vladika izmislio da se potpisuje kao smireni pastir slavenoserbskago černogorskago naroda kajzerling je to pročitao sa jednog papira, koji je izvukao iz rukava na ruskom, s mukom. zatim dodade, ljutito, da obećava jednom rođaku i čin gubernatora, koji u črnoj gori nikad nije postojao. kajzerling je, zatim, ućutao. obišao je sto i seo na svoju fotelju, a počeo da prevrće neke hartije, na stolu. isakovič je ćutao. grof onda podiže glavu i reče jetko. ima li kapetan da doda nešto, usmeno, svom izveštaju? isakovič onda, zamuckujući, upita da li bi mu bilo dozvoljeno da kaže, usmeno, ono što je u lazaretu čuo, a možda nije protumačio dobro. kajzerling onda reče da je zato kapetana i zvao. neka mu kaže, prosto, jasno, ali pošteno. otkud da je broj črnogoraca, na putu, mali, a vladika kaže da seli celu črnu goru? celokupno stanovništvo? isakovič onda reče da je čuo da je to tek prvi talas, koji je pošao. a kad nije stigao, nego ostavljen na putu, to je i ostale zadržalo. on misli, da nisu zadržani, da se čulo da su prihvaćeni, više bi naroda nagrnulo. radosno. kajzerling onda reče da ne razume kapetana, na nemeckom, dobro, ali se pita, otkud kod tog vladike taj projekat selidbe? to je, reče kajzerling volkovu, projekat, fantazmagorija, jednog mistika. kajzerling prvo reče mystikers, a posle dodade mystificateur. pavle ni jedno, ni drugo, nije razumeo. kajzerling se, zatim, sve više obraćao volkovu, i reče da mu sve to miriše, ili na veliku nesreću, ili prevaru. obrativši se pavlu upita. treba li, dakle, verovati da vladika zaista hoće da seli celu zemlju? zašto to kapetan nije u izveštaju podvukao? taj poziv vasilija na koji ga niko, niko, nije opunomoćio. isakovič onda reče da njemu kažu, u lazaretu, da črnogorci kreću, na poziv, koji im je car rosijski slao, pre četrdeset godina. kad su trebali da na turke krenu. narod zato veruje vasiliju. kajzerling na to dreknu, ljutito, da tom čoveku, obešenjaku, nije dosta, što se potpisuje mitropolit černogorski, skenderijski, i primorski, nego se potpisuje i egzarh serbskago trona. vasilije je poltron. isakovič ga nije razumeo. videvši, međutim, grofa, pobesnelog, pavle, kao da je i on tome kriv, umuknu. kad ga ambasador, međutim, poče da meri očima, isakovič se drsko osmehnu. on se, kaže, ne razume u titulama, nego samo u konjima i pištoljima, ali pošto su, on i črnogorci, iz iste familije, zna toliko da se onaj, ko u črnoj gori vlada, može da smatra egzarhom serbskih kraljeva i careva. to je tačno. a da li je više, ili manje tačno, nije važno. črnogorci veruju vasiliju. isakovič reče. hoffnung haben ihro gnaden. to je, kao da se nešto izvinjava, izbrbljao. tek što to reče, a kajzerling odgurnu hartije i tresnu guščije pero i viknu, ponova, da je vasilije obešenjak grof reče. ein alberner monch. avanturist. vasilije buni narod i na venecijanskoj teritoriji, a to je zabrinulo i venecijanskog ambasadora, u beču. okrenuvši se volkovu, upita da se i njemu, iz izveštaja baruna aša, nije činilo toliko ludo, sve to, kao sad? gore je nego što je mislio. volkov onda odgovori, ponizno, da sekretar premijersekretara možda nije hteo da izaziva paniku. možda je to što kapetan priča, o lazaretu, preterano? kajzerling onda ustade i priđe pavlu. gledao ga je svojim peskovitim očima, hladno. neka mu kapetan kaže. otkud taj nemir u tom narodu i da li je doznao zašto je vladika, u istinu, u rosiju, krenuo? šta kažu? šta kriju? isakovič onda poče da se premešta sa noge na nogu, pa reče da on misli da ratovi črnogorce uznemiruju. oni, o rosijskim pobedama, pevaju. smatraju da su črna gora i rosija, isto. vladika zna da postoji husarski, serbski, puk, u sanktpetersburgu. želeo bi da i njemu jedan takav rosijski polk dadu. i novaca, za črnu goru. vasilija ne bi trebalo mimoići. biće on na visočajši interes i polzu gosudarstva rosijskog. to je bila fraza, koju je isakovič, toliko puta, bio od volkova čuo, pa je zato i ponovio. treba, veli, sa vasilijem da razgovaraju. kajzerling se kao pomami na to. viknu da kapetana to nije pitao. taj obešenjak grof reče faulenzer, ako ga ne spreče, i ne zadrže, u rosiji, još će se za monarha proglasiti. seli se u rosiju, da bi tamo, kao princ, živeo. zar kapetan u lazaretu ništa o tom nije čuo? isakovič onda odgovori kratko i jasno. on, kaže, ne zna vasilija, nikad vladiku nije video. ne zna črnu goru. on se trudio da izvrši svoj zadatak. kladiti bi se smeo da vladika vasilije ne misli da iseli črnu goru, i da bude princ u rosiji, ni kad bi to pred rođacima, rekao. ne putuje vasilije u sanktpetersburg da odseli u rosiju črnu goru, nego ide da dovede ruse i rosiju, u črnu goru. vladika sava išao je da moli novaca, za crkvu. vasilije će raditi na tome da izazove, na celoj teritoriji turske, pobunu, gnadigster graf. kad pavle izusti to, kajzerling se trže, kao da ga je opario. viknu volkovu da mu zove premijersekretara černjeva, čim oni odu. zatim priđe sasvim blizu pavlu. kapetan, zasada, ima da čeka u beču, a zatim će, u novu misiju, u južne pogranične teritorije, otkud je i došao. na granicu tursku. prema izveštajima koje ima, a koje je i bestušev imao, črnogorci prelaze, tamo, granicu i sele se u rosiju, kod glavnog, austrijskog propusta, mitrovic. a to može uzbuniti tursku, što je, zasada, nepoželjno. kapetan će otići tamo. videti granicu, svet, iseljenike, oficire, koji se u rosiju spremaju, i koliko je črnogoraca, tamo, na putu, i iz turske prešlo? volkov će mu reći sve ostalo. je li razumeo? isakovič je stajao kao zanemeo. iako je malo škola učio i samo neke vrletne bukvare video, malo knjiga sricao, znao je geografiju. učio je kartu, u sirmijskim husarima, i pitao se. otkud črnogorci tamo? mitrovic. da se vraća tamo, otkud je došao? da opet stoji na ženinom grobu? da se pojavi na egzercirištu u temišvaru, mesto da kreće u rosiju? stajao je kao u nekom teškom snu. ali se trže i saže, da dohvati svoj trikorn. zatim pogleda u lice kajzerlingu i reče drsko. slušaju. a grof se na to milostivo osmehnu. sad, kaže, zna, zašto njegov kolega, venecijanski ambasador u beču ne spava, mirno. zatim poče da otpušta kapetana. čak i kad su, isakovič i volkov, bili već kod vrata, klanjajući se, grof im je mahao, milostivo, rukom. ne postoji ta žena sa zelenim očima. sekundsekretar grofa bestuševa, i grofa kajzerlinga, u beču, gospođin aleksej stepanovič volkov, odredio je bio jedanaesti avgust, po vijenskom kalendaru, za polazak isakoviča, u njegovu novu misiju, u srem. u sanct demeter, zovomaja mitrowitz. kajzerling je tome da pokaže koliko zna dodavao. comitat sirmiensis, što će reći županija sremska, pa je i volkov dodavao to. dok mu sprema papire, međutim, volkov je predlagao isakoviču da se malo provedu, sa ženama, u beču. najbolje bi bilo, kaže, da ga upozna sa tom gospožom božič. da sa njom prirede mali fete champetre. pavle nije znao šta je to, ali je slutio šta je to. predlagao je da i muža pozovu. volkov je vikao. nek đavo nosi muža. nek čort uzme muža. i sve muževe na svetu. pošto se to nije ostvarilo, pavle je provodio dane očekujući da na put pođe u engelbirti, u svojoj sobi. posredstvom rakosavleviča u budimu, i kopše u vijeni, bio je primio prva pisma od svoje familije iz temišvara, a ta pisma nisu bila vesela. javljali su mu da su petar i đurđe u sobnom arestu, da je kumra napustila trifuna i vratila se ocu, a da je u mahali kod trifuna nesreća. obešena su dva trifunova invalida, koji su se bunili. pisma su bila puna suza. ne nadaju se više da će se ikad videti. neka im bude u pomoći sveti mrata. pavle poče onda da hoda po beču, pognute glave. sve što se dešavalo, na njegovom putu u rosiju, događalo se dakle drugače nego što je želeo i očekivao. mesto lepih dana i velikih zbitija, put u rosiju pokaza se pun sitnih nesreća, jada, odurnih iznenađenja. posle dvatri dana oklevanja, pavle se onda reši da se javi gospoži božič i da joj kaže da je u vijeni, i da se naselio u engelbirtu. molio je da mu se odredi dan za vizitu. uz pismo je poslao i kutiju slatkiša, prema onovremenom običaju, za gospožu i gospožicu, sa kojima je doputovao. a na kutiji je dao da mu se izradi monogram, u zlatu. kad je to posvršavao to jest kad mu je to agagijanijan posvršavao ležao je danima, na postelji, i mrmljao i dremao. osećao se kao muva u nekoj mreži nekog pauka. sve je bilo drugače nego što je očekivao. a kroz tri dana na dan mučenika jermolaja kad se od kopše vratio, desilo mu se nešto, što zaista nije očekivao. penjući se, tog dana, uz široke, drvene, stepenice traktira, pod svodom, pri ulazu, isakovič je bio susreo momka traktira, koji je po ceo dan, tu, kotrljao neku praznu burad pivsku, tamoamo. taj momak se zvao sep ruč, a imao je samo jedno oko. nosio je crnu krpu, na drugom oku, kojim je gledao u svet, strašno. obično se cerekao, kad bi koga u traktiru susreo. reče kapetanu da je bio tražen. dva lepa, ženska, oka, kaže, tražila su kapetana, ceo dan, po traktiru. ona je, kaže, odlazila i u kapetanovu sobu. čestnjejši isakovič se trže na to, ali nije pitao slugu, ko je to bio, nego mu reče samo da ne brblja, i da gleda svoja posla. pavle je, pognute glave, produžio, na sprat, i otišao u svoju sobu. bila je velika zapara i sve je bliže grmelo. vrata tih soba, u traktiru engelbirta, bila su po ceo dan otvorena širom, i niko ih nije zatvarao, na doksatu. a kad je neko nekoga tražio u engelbirti, virio bi kroz čipkane zavese na vratima, dok ga nije našao. doksat je bio sav u ladoležu, a sa njegovih stubova visili su lonci sa cvećem, sa crvenim smrdljevkom, u cvatu. fenjeri su sjali iznad tih lonaca, i njihova svetlost padala je u svaku treću sobu. šandale su gorele, uveče, u svakom prozoru. u svojoj sobi, isakovič se, u polumraku, tog dana, dugo prao i pirkao, a beleo se u mraku, jer je bio beo i go, do pasa. bio je, kao što su konjanici, tanak u pasu, a bio je širok u ramenu. imao je dugu ruku, a preko desne ruke, ispod lakta, davno zaraslu ranu, koja je sad bila samo jedna, smežurana, crvena, pruga. preko grudi imao je sličnu ranu, ali širu, koja je sad ličila na brazdu, koju je neki bič ostavio na njemu. prema svom običaju, pavle je nešto, sam sebi, mrmljao i mumlao. hteo je zatim, pre nego što siđe u kuhinju koja je u engelbirti služila ujedno i za trpezariju, putnika da legne, tako, umiven, i otpočine, na postelji, koja je u toj sobi bila jedino što je bilo raskošno, široko, francesko. u tom trenutku, međutim, neko se, iznenada, pojavi, u vratima. isakovič se trže. bila je gospoža božič, koja uđe brzo, zatvorivši sama za sobom vrata. ona se nasmeja tiho i htede da ga zagrli. pitala ga je, glasno, gde je ceo dan bio. čekala ga je i tražila, kaže, a bila je izgubila nadu da će ga videti danas. htela je da ode, kad ga je, slučajno, ugledala, prolazeći, kako se beli u mraku. činila se vesela, ali joj se desilo nešto čemu se nije nadala. čestnjejši isakovič joj podviknu, da je poludela, da odlazi, dok je nije izbacio. zar je sasvim izgubila pamet i zar želi da osramoti i svoju i njegovu familiju? bio je zgrabio njenu ruku i htede da je prisili da ode. pokušavao je, drugom rukom, da otvori vrata na doksatu. kao što je to, međutim, bio slučaj, u isakovičevom životu kad su žene bile u pitanju pavle je, naglo, iz najvećeg besnila, prelazio u sažaljenje, prema njima, u sažaljenje, koje je raslo. i gospoži evdokiji poče da govori, sažaljivo, da meće svoj život, svoju čest, svoje ime, na kocku, dolazeći u traktir, udovcu, samcu. da neko može naići. da su je, kad je došla kod njega, svakako videli. da će to božič saznati. čemu to? ona je plakala. on joj reče da treba da se seti da je poznata u velikom svetu u beču, da ima muža, koga će učiniti ubicom. što će on, isakovič, biti ubijen, to mu je svejedno, ali će božič i nju ubiti. a što je gore, svi će se osramotiti. osramotiće i svoju, i njegovu, familiju. ona je udata žena. ona se pridiže malo, na to. reče mu da se božič nalazi, u zatvoru, u nojštatu, pred sudom, i da ne zna kad će se vratiti. ona je poludela, kad ču da se on nalazi u engelbirti i htela je da ga vidi. nije mogla sercu da odoli. hoće bar jedanput da ga zagrli. nesanica je muči. hoda kao luda po kući. gde je bio, tako dugo? što se nije javljao? niko je nije video, kad je došla. čega se boji? božiča? ona se božiča ne boji. zašto je takav prema njoj? opet se ponaša kao konjušari. drugi bi bio sretan, na njegovom mestu. isakovič joj onda, kao pop, poče da čati, da on nečasna dela ne čini, da ne može švaler udate žene biti, da treba da čekaju, dok se božič vrati, pa da sa božičem prečiste stvari. on neće da svoje ime sramoti. a on misli da njoj i nije stalo do njegove ljubavi, nego do razonode, da vreme prekrati. ko zna koga ima u beču. ko zna, koji je on, u njenom tefteru. ko zna koji? neće za njim presvisnuti. gospožu božič je to, za čudo, razveselilo. lud je, kaže, kao svi muškarci, i ne zna šta govori. zar neće da je zagrli i poljubi? čekala ga je željno. bila se digla i stajala je pred njim, u plavoj, letnjoj, haljini, punoj nekih srebrnih mreža, a otkrivenih grudi. njeni su rukavi lepršali, oko njenih golih ruku, a imala je hladnu, zmijsku ruku bar se tako činilo pavlu. ona je bestidno počela da mu se nudi. morao je da zabada nos u njene gole grudi, sa tamnom dolinom, u kojoj je video senku, nežnih, crnih, malja. njena je kosa bila dignuta visoko, franceski, ali joj je padala za vrat, kao klupče crne grive. kad poče da ga ljubi, u toj polumračnoj sobi, isakovič oseti kako mu se muti u glavi. te krupne, tamne, oči, koje su sijale kao crne zvezde, bile su jače od njegove rešenosti, da prekine sa njom. on je počeo da slabi, u njenom, zadihanom, zagrljaju. bilo je nečeg, neizmerno moćnog, zanosnog, u toj crnomanjastoj ženi, koja nije imala stida. iako je njeno lice, u zagrljaju, postajalo tužno, ona je bila tako snažna, da mu se činilo da pred njim stoji neki mlad rvač, koji klikće radosno, kad ga dohvati. a ponavljala je zadihano. ajde, serce, ajde. ta bestidna žena ležala je, posle, gola, kao od majke rođena, a lepa, na njegovoj postelji, šapućući nešto. po svom običaju, glavu je, za vreme zagrljaja, puštala da joj visi sa postelje, tako da joj se kosa rasu, po patosu. šaputala je kao u nekom bezumlju. čestnjejši isakovič imao je tako da je se seća, docnije, kako gleda u njene širom otvorene oči, izvrnuto, u belilo očiju u kom su oči treptale, kao crne zvezde, koje padaju nekud u dubinu i vuku i njega u taj zvezdani sjaj, u nekom prevrnutom svetu, kuda ona gleda. a kad se zaboravivši da je malopre hteo da je otera sažalio na tu, kao odsečenu, glavu, na to lice rumeno od krvi, koja joj je jurila u glavu, ona kriknu. on je hteo da joj podigne glavu, ali ona mu ne dade to, nego mu je šaputala, strasno, da joj je, tako, lepo. posle je, kroz suze, govorila, da joj je svejedno, kada će se božič vratiti i da li će se živ vratiti. najbolje bi bilo da ga i ne vidi više u životu. sasvim joj je svejedno i šta je sutra čeka. gad, gad je božji, biti u braku sa čovekom koji se ne voli, a koji je podmeće jednom matorom bludniku. samo kad je njega, isakoviča, našla u životu. a našla ga je sasvim slučajno. trandafil ih je, dva dana, zadržao, u budimu. trebalo je da božič pođe, dva dana ranije. da se to desilo, ne bi bila znala da i za nju ima sreće na svetu. kad se gospoža evdokija malo smirila i pokrila stidljivo, poče da ga zapitkuje. zašto je tako gleda, neprijateljski? zar ne vidi da ga voli ludo? šta gleda? šta traži u njenim očima? na šta misli? isakovič joj tada prebaci što je došla. a zatim, ko zna zašto ko zna iz kog pakla ljudskih uspomena reče joj da je lepa, ali da bi bila još lepša, kad bi imala krupne, zelene, oči, a trepavice boje pepela. isakovič joj to reče, ni sam ne znajući šta govori, a sa prizvukom podsmeha. bio se setio one črnogorke iz lazareta. gospoža evdokija, međutim, trže se, i podiže se na kolena, pa ga za trenut pogleda, kao zver, koja je iznenađena. bila je osetila da ta žena postoji negde, sa zelenim očima. da je isakovič ovde, u njenom zagrljaju, iznenada, video tu ženu, u mislima. skočivši, gola, kao oparena, ona tad udari šakom kapetana, po očima, a zatim pade, plačući, sa postelje, na pod, ispod prozora. jecala je glasno i ponavljala da je on krmak, prostak, seljačina. što je bilo najčudnije, pavle se smejao i njenom plaču i njenim udarcima. dok je malopre hteo da je izgura na vrata, sad je podiže, poče da joj tepa i zagrli je nežno. luda je, kaže ne treba da ga sluša. ta žena sa zelenim očima tuđa je, otišla, među njima nije bilo čak ni najmanjeg dodira. našalio se. ne postoji ta žena. žali što se ona izlaže sramoti, zbog jednog udovca, koji ne ume da voli, ajlugdžija. ne postoje trepavice boje pepela. gospoža evdokija je, međutim, jecala, i ponavljala da zna da postoji ta žena, da joj ga otima, i da ona nikad sreće nije imala. nadala se sreći bar u ovoj, vanbračnoj, ljubosti. božič stalno uzdiše za svojom, prvobračnom, suprugom kao i taj matori, montenuovo. muževima se čini, uvek, prva žena, pokojna, najbolja. a, i jedan, i drugi, i božič, i montenuovo, samo su matori bludnici. ona, međutim, eto i sad, kad se rešila ugledavši njega, kako joj u budimu, u kola ulazi da pređe preko svih obzira, i prema roditelju, i mužu, i svetu, pa da bude samo njegova, eto šta je dočekala. on u njenom zagrljaju seća se neke druge. a to više nije ni njegova žena, koju je sahranio, nego neka, nova, poleguša, sa ovog puta. neka drolja sa zelenim očima i trepavicama boje pepela. gospoža evdokija poče da se trese od prigušenog plača. čestnjejši isakovič nije bio, ni šaljiv, kao đurđe, ni hladan i uobražen, kao petar, ni prost i iskren, kao trifun. našavši se u nebranom grožđu, sa gospožom evdokijom, nije znao šta će, neto samo da ponavlja da ta žena, sa zelenim očima, ne postoji. plač gospože evdokije, zbog te črnogorke, u lazaretu, koje se slučajno setio, i koju je, slučajno, ni sam nije znao zašto, pomenuo, bio mu je smešan. sav se bio, zbog tog, razveselio. ponavljao je, međutim, kako je to smešno, da plačemo zbog nekoga, ko i ne postoji, i da ona plače zbog te žene, koja ne postoji. ne postoje trepavice boje pepela. svojim ženskim nagonom, gospoža božič je, međutim, osećala da ta žena negde, zaista, postoji, i da se isakovič, te žene, setio, u njenom zagrljaju. dugo je trajalo, dok je isakovič uspeo da je umiri. dugo je morao da je teši i miluje, dok mu se opet, sva, predade. šaputala mu je, sa usnama koje su od uživanja drhtale, da ona i njena ćerka, tekla, već nekoliko nedelja, samo o njemu govore. da joj je on sad u životu jedina uteha. i nada. svet ljubavnika ljubavnici u zagrljaju tako su čudnovati, da se u tom svetu, baš za vreme zagrljaja, svašta može dogoditi. sve je u tom svetu bez veze sa stvarnošću, sa razboritošću, sa celishodnošću, sa onim što je očigledno. naprotiv, taj trenutak, pri tom ljubavnom sastanku, ta svađa između isakoviča i gospože božič, u zagrljaju, koji je mogao da se zauvek prekine, da ih razdvoji, još više ih je zbližio. gospoža božič beše, brzo, zaboravila tu ženu sa zelenim očima, pa se dade isakoviču, sad još strasnije, još luđe. vikala je da ga niko kao ona voleti neće. ona je bila, izgleda, odnekuda valjda od kopše načula nešto o tom, da se isakovič sprema na neki put, ali nije ni sanjala, te noći, da je pavlov odlazak tako blizu. a pavle, kad je primetio da ona ne zna da on odlazi, nije hteo ništa da joj kaže, bojeći se njene plahosti, i jarosti. na njena pitanja, odgovarao je, trudeći se da istinu zabašuri. ona je, međutim, sve dok nije svanulo, uživala i ponavljala da je u njenoj kući sve spremno da sa njim provede ovo leto. takva je prilika, u životu, kaže, retka. hoće da ga ima u svojoj kući, makar samo mesec dana, da ga se nauživa. tu želju je imala još kad joj je u budimu ušao u kola. presvisla bi kaže, do joj se ta želja ne ispuni. uzalud je isakovič dokazivao da je sramota, da se oni motaju, u njenoj kući, gospoža evdokija odgovarala je da u kući božiča često odsedaju serbski oficiri, pa zašto i on ne bi? božič je u zatvoru, pa i da nije, ona bi udesila da budu sami. primetila je, međutim, valjda, da je isakovič posmatra nekim čudnim pogledom, i ćuti, pa se uplašila. uz trepet sveće, koja se gasila drhćući, kao srce ustreptalo od večnog mraka, gospoža evdokija se trudila, pre nego što ode, da ga što više očara i zadovolji. mislila je, onako lepa i gola, da je zaboravio noć u vizelburgu. pavla je, međutim, podilazila jeza, jer mu se, i u zagrljaju, sad, činilo da na njegovu mrtvu ženu liči. njegova mrtva žena, koju nije umeo, za života, dovoljno da voli, bila je sad prisutna, i u božički, u božičkinom šapatu, u zagrljaju, u očima gospože evdokije. razlika je bila samo ta, da je ona, koje se sećao, bila bleda i nema, a gledala ga tužno, kao na samrti, a božička je u ljubavnom zagrljaju bila živa, snažna, kao da igra, vrela, luda, toliko, da bi katkad, od uživanja, glasno, kriknula. tek kad se bilo, napolju, pred birtom, razdanilo, gospoža evdokija se seti da je napolju svet, da nije u svojoj kući, da je u engelbirti, da ima muža, kćer, da treba otići. tada skoči, sa postelje, snažna, kao neki mladić, koji sa konja silazi, i poče da se oblači, prekidajući i oblačenje, poljupcima. još je bila tu, na ovom, ljubavnom, sastanku, a već je počela da ugovara drugi. čekaće ga, kaže, u četvrtak. udesiće da joj kći ne bude u kući. neka dođe. sigurno. ako izostane, ona će da poludi. ljubavi joj, kaže, treba. na božiča više ne treba misliti. ona će za božiča ići da moli, i đenerala montenuovo, i gospožu montenuovo. učiniće sve moguće da muža iz zatvora oslobodi. ali se isakoviča više odreći ne misli. bez njega, kaže, ne bi više mogla da živi. njena je mladost prošla uludo, sa božičem, koga se gadi. mladost joj i sad ludo prolazi. hoće da uživa još malo u svojoj mladosti. ćerka joj je dorasla, uskoro će je morati udati. ovo malo vremena, ovo leto, želi da provede sa isakovičem. nju, i isakoviča, više ništa ne može rastaviti. ni božič. samo smert. na svetu ima toliko brakova, koji su ćopavi, guravi, bez ljubavi. isakovič treba božiča da zaboravi. neka samo na nju misli. neka misli samo na ovo leto, koje će zajedno provesti. ona je to zaželela od prvog trenutka, kad su se ugledali, kad je isakovič ušao u karuce, kad su pred kućom trandafila stali. presvisla bi, kad joj se ta želja, da ovo leto provedu zajedno, ne bi ispunila. isakovič je na to ćutao. bilo je, uveliko, vidno, po ulicama oko engelbirte, kad je gospoža evdokija, tog dana, od isakoviča, otišla. nije htela da je pavle isprati. ona je dolazila, kod familije ziminski, u engel to su joj bili neki, daleki, rođaci pa je ulazila u traktir, iz komšiluka, kroz ulaz avlijski, koji je bio u bašti. rekla je isakoviču da ne brine, ona će tuda izići. nestaće, kao da su se te noći sastali, kao seni. njena ćerka ne zna da je napustila, sinoć, dockan, kuću, ali, ko zna, možda sluti? to dete više nije dete i svaki njen korak prati. a sve nasluti. isakovič je zavrteo, sram ga bilo, mozak njenoj kćeri. ponavljala je, odškrinuv, tiho, vrata, da će ga naksutra, u svojoj kući čekati. udesiće da u četvrtak bude sama. neće u kući biti ni muževljevi husari. ni tekla. biće sama. mesec će naksutra biti pun. sa njene postelje se lepo vidi. i zaista, hteo, ne hteo, isakovič se, tog četvrtka koji je u crkvi bio dan uspomene na prohora, nikona, i druge mučenike i isposnike spremao, od ranog jutra, da gospožu evdokiju poseti. udesili su bili da ona pošalje kola po njega. samo, isakovič, tog dana, i nije bio željan njene ljubavi. hteo je da joj prizna da polazi na put, vojeni, a da taj put ne može odložiti. hteo je da joj kaže da se stidi, njihove ljubavi, da ne može i neće dalje švaler, udate žene sunarodnice svoje, koja ima muža i ćer, koja će se uskoro udati biti. hteo je da se gospože evdokije otrese, oslobodi. nadao se da će ta oluja, letnja, luda, dok se sa puta vrati, proći. da će ga gospoža evdokija zaboraviti. da će drugog naći. isakovič je, za trenut, dva, u vizelburgu, bio potresen. ali se bio osvestio, kad ona, pri rastanku, u švehatu, reče da bi bila rekla, da su je one noći videli i kuda je pošla pitali da je pošla tamo, gde onaj beo zec čuči. iako je bio prost čovek, pavle je to zapamtio, kao blasfemiju, protiv božanstva ljubavi. iako to nije umeo, rečima, da izrazi, sagledao je božičku, veliku gospožu, koja se ne razlikuje mnogo od bečkih lorfi. a naročito mu je bilo teško, to, da ga zove, dok joj je muž u tamnici, a ćerka, bajna, mlada, devojka, u istoj kući. pavle je osećao da će se, u toj ljubavi, sa tom upaljenicom, osramotiti, i da će i familiju isakoviča osramotiti. što je bilo bilo, pomisli. popustio je muškoj naravi. ali treba tu ružnu ljubav prekinuti. on odlazi. u rosiju. niko ga, više, sa tog puta ne može skrenuti. tog četvrtka desete nedelje posle duhova, godine 1752 u beču je zabeleženo da je, od ranog jutra, bila teška omorina i velika zapara. čak je i voda, u šafolju, u kom se isakovič, dugo, pirkao i prao noge, bila mlaka, kao bara. zevao je, sav topao, dok je o božiču razmišljao. nije nikad dotle bio ljubavnik udate žene. isakovič je o majoru joanu božiču malo znao. kornet, ziminski koji je u engelu stanovao sa njim pričao je pavlu, o božiču, po nešto da je joan božič opak čovek, ubojica, a kockar, i ženskar, na glasu. bogat. obesan. a govori se da će, ovih dana, izići iz zatvora. tako božič poručuje. drugi kažu da mu je odzvonilo. završiće, na šlosbergu. denuncirali su ga njegovi sunarodnici, opet, sa kojima se kockao da je opet koješta o imperatrici brbljao. a ni božič im nije dužan ostao. on, sa svoje strane, denuncira svakoga, ko se seli u rosiju, i takvima psuje majku. pavle je tako bio upao u mrežu intriga, u engelu, ali to nije znao. on je znao božiča samo kao junačinu, o kom se pričalo. isakovič je to jutro dugo oklevao da siđe u trpezariju traktira, to jest u kujnu, u prizemlju. iako se bio, dopola, obukao, ponavljao je sebi da bi najbolje bilo otići, bez zbogom, izostaviti tu posetu kod gospože evdokije, izbeći nesreću, sramotu, suzu. čemu da ide, uoči puta, toj upaljenici? bilo mu je bolje dok nju nije znao. jeste bila lepa, gola, zanosna žena i po ali je te noći sanjao da sa njom ide, iznad provalija, na uskom brvnu. morao je da je nosi na vratu, kao neku ovcu. u nedoumici šta da radi, isakovič je bio seo, na svoju postelju. moglo je biti oko deset sati, to jutro, kad isakovič ču neki razgovor, pred njegovim vratima, i neki ženski smeh. neko je zalupao na vrata. u istom trenutku, pavle poznade siluetu momka u traktiru, sepa, na stakletu vrata, u beloj zavesi. kad ustade i vrata odškrinu, pred njim je stajala božičkina kći. ušetala je kao paunica u njegovu sobu. pavle je bio zanemeo. čuo je samo kako sep odlazi i kako se kikoće, pri odlasku. tekla božič mu veselo doviknu da zna da je očekivao mater, ali, eto, dobio je ćerku. ona zna, kaže, da je on trebao danas da dođe u njihovu kuću, zna iako joj to mati nije rekla pa je dotrčala da mu kaže da ne dolazi. njen otac je pušten iz zatvora. njen otac je došao. božič se vratio. zna, kaže, da on i njena mati srljaju u nesreću. boji se, kaže, za svog ostarelog oca. a čuvam i tebe, ludaijo. go, do pasa, isakovič je imao samo toliko vremena da obuče svoju plavu, husarsku, kurtku. stajao je nasred sobe, zanemeo. dok je ona brbljala, on se bio, toliko, skamenio, da nije čak ni šafolj, prljave vode, sklonio. ona je šafolj obilazila, šetajući po sobi, kao da je šafolj neki, dragocen, sud, u cveću. imala je da vidi i oprane obojke isakoviča, koje su se sušile, na konopcu, ispod jednog ogledala, visokog, na zidu. tekla božič bila je porasla, za to nekoliko nedelja, otkad je isakovič nije video. to nije više bilo ono brbljivo devojče, koje je, u budimu, na početku svog putovanja bio upoznao. sve je više ličila na svoju majku, i po stasu. bila je to jutro u lakoj, letnjoj, haljini, u muslinu, koji je imao boju bledih trešanja, a oko pasa utegnuta, ešarpom, koji je bio svilen, boje zelenog lišća. na nogama je imala bečku cipelicu. na glavi, ogroman, slamni, šešir, na koji su joj zašili poljsko cveće od svile, i crvenu bulku. odevali su je, kao što se odevala njegova poleguša, bečlika, u teatru. lice je bila sakrila, u bele riševe i crnu taftu, iz kojih je virio samo njen prkositi nos. a oči su joj se sjale, kao da se pretvorila u neku carigradsku bulu. te oči su sad činile se krupnije i ličile na materino oko. isakovič je bio pretrnuo. ona je bila bacila svoj veliki šešir na njegovu postelju i sela, u smehu. spasava, kaže, mater svoju, ludu, a spasava i njega. ona, kaže, zna da se njen otac i njena mati više ne voledu, a zna i to da se evdokija i kapetan voledu. gledala je isakoviča svojim tamnim očima, zamišljeno, kao što mlade srne gledaju, kad jelena, na ivici šuma, ugledaju. izgleda, kaže, da joj njena mati mnogo štošta nije rekla, što se desilo u vizelburgu. a priča li, priča, da između matere i ćerke ne treba da ima tajni. isakovič je bio toliko zgranut, i njenim dolaskom, i njenim brbljanjem, da nije, u prvi mah, znao šta će s njom. uzviknu samo, ljutito, da je sramota, što je došla, u traktir, da je koješta to, što o materi svojoj brblja, a da je moli da, što pre, ode. treba, kaže, što pre da iz njegove sobe iziđe. engel je pun serbskih oficira, koji će, ako je vide, brbljati, koješta, i, ko zna, kako ružno, opisati, i ispričati, njenu posetu, u traktiru, jednom udovcu. bila je luda kad joj je palo na pamet da dolazi u traktir, k njemu. ona na to odgovori, smejući se, da imaju poznate u engelu, familiju ziminskih, i da se niko neće čuditi da posećuje tu familiju. dotrčala je da mu kaže da joj se otac vratio. čuje li on to? ili je ogluveo? isakovič onda, sav crven u licu, od stida, poče da trtlja, kako on poštuje njenog oca, i očevo prijateljstvo. kako je hteo da dođe i vidi božiča, koji se vratio, i kako će doći u vizitu božiču. on je, kaže, prijatelj božiču. božičeva kći posmatrala ga je, međutim, podrugljivo. za to nekoliko nedelja bila je ne samo porasla, nego se još više prolepšala, a bila je opaljena suncem. nije to više bila ona devojčica sa puta, koju je na putu sreo, nego zrela, mlada, devojka, iako je tek bila prešla petnaestu. njeno lice imalo je, i sad, lepotu lutaka, ali ne više malih lutaka. njena usta nisu bila onako meka, kao kad je na njihovom putu brbljala, detinjasto, nego, su bila rumena, tvrda, boje pupoljaka. obrve, crne, postale su joj bile nepomične. a tamna joj je kosa padala niz vrat, kao rep u veselog ždrebeta. zna, kaže, ona, i za materinu posetu u engelu. a znaju to i ziminski. šta će biti ako i njen otac to bude doznao? božič će ih ubiti. isakovič onda, na mukama, obasu ponova, komplimentima, i gospožu evdokiju, kao spomenik morala, i božiča, kao viteza, i svog prijatelja. nikad, kaže, njena mati, njemu, u posetu, nije dolazila, kao što je ona došla, guska. njena mati je, možda, dolazila u engel, kod rođaka, kao rođaka. tekla božič se na to smejala, a lepo se smejala. kakva, kaže, u engelu, rođaka? vraga. njena mati je dolazila, jer je ljubomorna, i jer je htela da vidi, nije li sa isakovičem neka ženska. pravo da mu kaže, i ona je bila radoznala, kad je k njemu pošla. sad zna da se božič vratio, pa će ona malo posedeti kod kapetana, a posle će otići kao rođaka. svratiće kod ziminskih. tako i lija, kaže prema pričanju njene tetke, to jest evdokijine, rakičke, iz vukovara trag zavarava, kad sneg napada. isakovič na to poče da joj govori, grubo, da mora otići. hteo je da je uzme za ruku i prosto izgura, na vrata. ali se ona opirala. sram ga bilo. kako bi njemu bilo, da je došao kod nje u vizitu, pa da ga izbacuju? ona će posedeti malo, pa će otići. dotrčala je da mu kaže da se sprema velika oluja i nesreća. evdokiju muči nekakva ljubomora. evdokija i ćerci samo o kapetanu priča. a laže i ćerku, kad kaže da se između matere i kapetana ništa ne događa. božič ništa ne zna, ali ako sazna, dogodiće se velika nesreća. nije ona više dete, da to ne zna. nikom božič ne prašta. božič ne zaboravlja. ali nije rat između nje i božiča. njen otac je dobar i ona ga savija, kao klupče, oko malog prsta. on joj je, pri povratku iz zatvora, rekao. gde je onaj dugajlija? ako bi ti isakovič, dijete, sreću doneo, ja bih mu pismenoe emstvo dao, da ću mu čizme čistiti svako jutro, do veka. isakovič poče onda da viče da je ona bezobrazna devojčura, koja brblja svašta i ne poštuje svog oca, ali da mora ići, i da je sramota da sedi u sobi jednog oficira i udovca. brblja ona koješta, što ni sama ne veruje. a brblja kao krčmarica. treba što pre da iziđu odatle. kći gospože božič, međutim kao i njena mati tvrdoglava, i bestidna zapita ga, glasno, uozbiljivši se. zar on veruje da je u ljubavi, sa udatom ženom, sreća? kakvu mu sreću može doneti udata žena? kakvu mu sreću može doneti evdokija? njena mati joj je, i pre, sve udvarače otimala, sram je bilo, a sad joj je otela i njega. ali njega ne da. da je bila sama, sa ocem, u kolima, kad su pošli iz budima, ona slugi, ona zna, da bi isakovič bio pristupio njenoj, čistoj, devojačkoj, ljubavi, i, na kraju, zaprosio nju, u božiča. sve joj je to mati pokvarila. ona zna da je isakovič stariji od nje, dvadeset godina, ali šta to mari? voleli bi se, dok su oboje mladi, a kad se zađe u godine, brak i tako ništa ne valja. ne valja ni brak njene matere i njenog oca. lažu, kad kažu, da valja. kriju od nje, da je pun gada. ali, ona to zna. isakovič je udovac, a pošto je udovac, ne može živeti udov, doveka. ona je njega izabrala, od prvog trenutka, kad im je ušao u kola, kad su pošli iz budima. bila je prilegla, unazad, na njegovoj postelji, onako kako je to videla na slikama i počela je da uzdiše i da isakoviča gleda, mutnim, ali širom otvorenim očima. pavle se onda nađe u čudu i podviknu joj da ustane i ode. ne može dalje ostati kod njega. pa kao da mu i samom bi smešno, podviknu joj da je dete balavo i da ide s milim bogom. balavica je ona, a ne udavača. sramoti svoga oca, a ne vidi da je smešna i bestidna, odurna, razmažena. a on, on se ne bi ženio, balavicom, nikada, nikad se on ne bi ženio sa onom čiji je nos, još nedavno, bio u sudžuku. bio je prišao tekli, zgrabio je za ruku, da je digne i izbaci. ona onda ustade i reče da će otići. došla je da mu kaže da on i evdokija srljaju u propast. pa dosta. a ako je on ne sluša, znači da njemu nije stalo ni do njene matere. nije njemu stalo ni do evdokije. sav je on sazdan od laži i pritvorstva. slabotinja, koji je slab pred ženama. udovac, koji ne ume da vlada nad ženama. ne voli on ni njenu mater, iskreno. za njih obe, i za njenu mater, i za nju, bio je samo nesreća. ona sluša, kaže, evdokiju, kako plače u mraku. ne bi trebao da se šali sa evdokijom. to je stvorenje ludo. u familiji despotovič se zna da je evdokija gotova na sve. kad nešto naumi, udara glavom o zid. njena tetka rakička, u vukovaru, gde guske gaču na ulici, kaže da je evdokija ajmana. učiniće od sebe nešto o čemu će imati da se priča. od jutros, otkad joj se otac vratio, evdokija hoda po kući, kao da je pošešuljala. govori samo o njemu, isakoviču. isakovič, videv da vreme prolazi, a ona ostaje, poče da je mazi i moljaka, da iziđu iz njegove sobe, da ide iz engela. opet joj je predočavao, kolika će biti sramota, ako se o njenoj poseti kod njega sazna. koliko je to skaradno da jedna mlada gospožica zalazi u traktir, u posetu, kod jednog udovca. ona, kaže, mnogo priča, ali ni sama ne veruje u to što priča. nema on šta da krije, što se njega i njene matere tiče, od sveta, niti od božiča. on mnogo poštuje božiča. on mnogo poštuje i njenu mater, koja je divna, ugledna, poštovana, gospoža. ponosi se da je upoznao njenog oca. ponosi se da je upoznao i njenu gospožu majku. a njemu je i ona mila. lepa je, porasla, biće radost i ponos svojih roditelja. udaće je uskoro, kažu, iako je mlada, ali ako je vide kod njega u poseti, svet će svašta da brblja. osramotiće svog oca, čuvenog oficira, i mater. njena mati je od svih poštovana. jeste, možda je njena mati dolazila u engel, ali, razume se, nikad ne bi, na ovaj način, njemu, iako su zajedno putovali iz budima, u vizitu, dolazila. ona onda ustade sa njegove postelje, sa koje je ustajala i na koju je opet sedala, pa mu priđe. uze ga, nežno, pod ruku. zašto, kaže, laže? ona je naučila, u oca, da joj ono, što joj je na srcu, bude i na jeziku, pa ne misli da to više menja u životu. zna ona zašto je njena mati, krišom, od kuće odlazila, i kuda je odlazila. dabogme, dolazila je kod ziminskih, ali je i kod njega bila. oseća to ona. rekla je to i materi. a mati joj nije pogled izdržala. nego vrda. uzela joj je toliko kurmahera, pa joj je i njega, njenu prvu ljubav, uzela. meni te uze. ali neće. njega ne da. pobesneo, isakovič joj onda reče da mu je sad dosta. sramoti svog oca, sumnjiči svoju mater, kao da je neka lorfa. neka ode sada, inače će je izbaciti. ona ga onda ostavi i pognu svoju glavu. nije on, kaže, ništa bolji od njenih šokaca, koji su željni njenog miraza i koji bi hteli da je prevare, i odvedu do svojih postelja. licemer je i on i ništa više. nije njemu stalo do ljubavi devojačke, nego do udatih žena. zna ona, sada, zašto je on bio onako drven, kao molovan turčin, u travi, i bulkama, onog proplanka, kad su, iz budima, putovali, do varoši grana. uplašio se bio da poljubi devojku, koja mu je ponudila svoje prve poljupce, a sve zato da bi mogao, sa njenom majkom, da se lola. više je njemu stalo do udatih žena, nego do ljubavi koja je prava. otkud može biti vanbračna ljubav prava? mirno je on saslušao kako će nju da udadu, za čoveka zjelo bogatoga, koji je stariji i od njenog oca, a kome grob smrdi iz usta. ona će sad otići. došla je da ga spase od nesreće, od tuča, nedostojnih oficira. nadala se da se promenio, valjda. da neće i dalje da vuče sa sobom i njenu mater, u nesreću. da će se setiti onog proplanka i poverovati da mu je ona izabrana, po božijoj volji, jer je to njihova sudbina. hoće da prođe kraj sreće, koja mu se ponudila. sreća je bila u njenoj ljubavi, koju je, za njega, osetila, odmah, na onom putu, u onoj šumici, među bulkama pored puta. čekala ga je. a on se eto, bezuman, za udatom ženom batrga. poginuće oboje od božičevog pištolja. u njenog oca šale nema. videv da je ona ustala i prišla vratima, isakovič se obradova, pa htede da joj kaže nešto, na rastanku, dobro, nežno. bio se sažalio na nju, a zaneo mladošću njenom. ni sam nije znao zašto, saže se da je poljubi u obraz, kao neko dete, kao da je dete, a njegova. ona ga na to zagrli, obema rukama, i poče da ljubi, kao da je u gospože evdokije učila. isakovič je odgurnu i htede da otvori vrata. ona je stajala prebledela i zadihana. kao neko dete, koje pokušava da se porve sa odraslima. hteo je da je, najzad, izgura. pre nego što je, međutim, otvorio vrata, pred njegovim vratima ču se neka ludačka dreka. neko je vikao. a zatim poče neko da lupa u vrata. urličući da se otvore vrata. kad je isakovič otvorio vrata, pred njim je stajala, derući se, ona ženetina traktira, koja je, svako jutro, prala stepenište pred njegovim vratima i patos u njegovoj sobi. bila je riđokosa, krupna, čupava, masna, debela, a zvala se reza. na glavi joj se bila nakrivila povezača, zelena. derala se, iz sveg glasa. gde je ta drolja, koja joj je lavoar razbila, a nije platila? to je ta drolja, kod kapetana. isakovič nije, u prvi mah, razumeo ni šta ona viče, ni šta kaže, a pokušao je da joj, pred nosem, ponova, zatvori vrata, ali mu je ona upala nogom u vrata i, očigledno, htela da uđe, da se počupa sa teklom, koja je iza isakoviča stajala. to je ta drolja, koja dolazi u engel kod oficira i koja joj je lavoar razbila, a nije platila. pavle onda otvori vrata, i, videv kako, sa svih strana, gosti u traktiru, izviruju, na tu viku, poče da viče na tu nesretnicu, da se tornja, ili će je strmoglaviti na avliju. ona, međutim, nastavi da se dere i vrišti. ko zna šta bi bilo, da sep nije dotrčao i zgrabio rezu i poneo je, niz doksat, kao što se pijani izbacuju, ili kao što se džakovi iznose. isakovič je bio izišao, za sepom, do stepeništa, a tek se posle setio devojke, koju je u svojoj sobi ostavio. ona ga dočeka uplašeno. bila je razrogačila oči. pavle je drhtao od besa i gađenja. tekla je stajala nepomično, zagledana u njega. u svojoj lakoj haljini, i šeširu, činila se kao neki letnji lepi dan, koji je ušao u tu rugobu, u taj birt, koji su slavonci zvali engel. bila je prebledela, jako. pa ipak, ona, saginjući glavu, uzviknu, smejući se. ete ti. šta sve biva u poseti rođaku. naščo će ovo izaći? momak traktira, sep, međutim, dotrča, da se izvini. pričao je, zadihano, isakoviču, da je toj nesretnici umro muž, i da je ona ostala sa sitnom decom, pa je kao luda. opija se. a kad se opije, ne zna šta radi, ni koga vidi. on, dabogme, zna da gospožica nije dolazila kod nekih oficira, pa ni kod isakoviča, nikad, do sada, ali šta se tu može? on je toj nesretnici udario dvatri šamara, ali ona se i dalje derenda, da je to ta lorfa, koja joj je lavoar razbila. a nije platila. isakovič mu reče da će, istog dana, iseliti se iz engela. da mu zove gostioničara. a neka se gubi sad. tekla se, međutim, bila uozbiljila. sedela je opet na postelji, a bila je šešir opet zbacila. sad ga je posmatrala tužnim očima. kako će sad da se vrati svojoj kući? božič je dobar otac, ali plahovit. kad se ovo raščuje, ona će da strada. ko zna šta će sa njom biti. a sad će imati, i sa majkom, da se, oči u oči, pogleda. svađa nije između nje i njenog oca. nego između nje i evdokije, oko njega. ona oseća da u toj svađi sa rođenom majkom, milosti nema. jutros je bila tako sretna i vesela. pošla je k njemu, sa željom tolikih poljubaca. sad joj se smrklo. u njenoj kući očekuju je, sad, teški trenuci, i za nju dolaze mračni dani. pavle onda poče da viče da će je on, lično, vratiti roditeljima i sve što se zbilo ispričati. ništa ona nije kriva. nije kriva ni zato što je k njemu došla. ničeg skaradnog među njima nije bilo. on nju, kao dete svoje, voli. nek se ništa ne boji. ali mlada devojka sad, sva promenjena, ostade snuždena. činilo se da će zaplakati. došla je, kaže, da tuču, između njega i njenog oca, spreči. došla je da ne stradaju, i on, i njena mati, u još većoj nesreći. a sad? ceo je engel prisustvovao njenoj sramoti. svi će saznati šta je bilo. otac će joj možda poverovati da ništa ružno nije bilo. ali neće verovati njena mati. evdokija je, i na putu, bila, na nju, ljubomorna. isakovič je uze za obe ruke, pomilova i poče da je teši. ona mu onda pogleda pravo u oči. ona, kaže, nije više dete. zna da se u njega zaćorila njena mati. evdokija božiča ne voli. sram je bilo njega voli, iako je udata žena. nikad pre nije bila luda, ovoliko. ne zna više šta radi. ničeg se više ne stidi. neka joj kaže istinu. jeste li, ili nije, njegova, njena mati? isakovič, kad to ču, stade, kao da se skameni. video je njeno lepo lice i njene tamne oči i suzu njenu, krupnu, na njenoj trepavici video i njen pogled, koji pita, čeka, moli, a nije znao šta da kaže. kad ona, međutim, pokuša da ga zagrli, a kad ponovi da želi da čuje istinu tako mu duše one koja u grobu leži isakovič pognu glavu, pa reče. on i njena mati vezani su lancima ljubavi. isakovič reče. ljubostju koju samo bog možet po moei smerti da raspečati. kad to ču, ona ustade lagano, pa se udalji od isakoviča, i zaplaka. uze joj ga, kaže, rođena mati. htela je, kaže, da ga moli da je kod sebe zadrži, jer se boji da, posle ovog što je doživela u engelu, ode kući. pavle joj onda, potresen, ponudi da ona ostane u njegovoj izbi, a on će otići njenom ocu, da mu sve objasni, i za sve, što je učinila, oproštaj izmoli. ništa ona nije kriva. ona je, međutim, jecala, i dalje, i ponavljala da joj ga uze rođena mati kao da se tome jako čudi i kao da je, samo to, boli. zatim ubrisa suze, pa ga, iznenada, sasvim mirno zamoli da je isprati. ne boji se, kaže, one čukuvide. njenu su tetku, tako, u vukovaru, neke žene, sa nekom popadijom, zbog jednog oficira, pomešale, i svu su je raščerupale. nego, se boji tog jednookog čoveka, koji tako strašno gleda. njoj se čini da ima oko i ispod one krpe, pa je i tim okom vidi. isakovič se onda obu, brzo, pa je obgrli, oko ramena i povede sa doksata, krijući je, zagrljajem, od sveta, a trudeći se da ni ona svet ne vidi. išli su stepeništu, kao da su slepi. hteo je da je odvede njenoj kući. ona ga, međutim, zamoli da je ostavi otići će, kaže, familiji ziminski. posle tog ružnog doživljaja u engelbirti, isakovič se preselio u kuću gde je kir anastas agagijanijan živeo. zatim je odjurio, kao vetar, sekundsekretaru grofa kajzerlinga i zatražio svoje papire, da ode, što pre, iz vijene. kaže, žuri mu se jako. hteo bi da stigne u karpate, pre nego što sneg zaveje duklju. videv čoveka van sebe, volkov je mislio da je neka ljubav, neka žena, valjda, uzrok tolikom uzbuđenju. ah. krasivie nogi. ah. krasivi cvet lica. ah. krasivaja grud. pitao je isakoviča samo da li je i kod prvog sekretara, černjeva, išao, i pašport dobio. isakovič reče da je to u redu. rekao je. gegeben. volkov ga je, još jednom, opomenuo da ne štedi novac na tom putu, a da ćuti, kao grob, o svom vojenom zadatku. rekao mu je da na tom terenu, duž save, radi još nekoliko oficira, njegovih sunarodnika, na istom zadatku. poželeo mu je svaku sreću. a reče, da će agagijanijan svršiti sve ostalo. kao uzgred, dodade da oko činova, koje ima njegovi bratenci, u rosijskoj vojsci, da dobiju, ima nekih zakačaljki, ali da će se sve to lako urediti, kad u kijev stignu. možda bi, veli, bilo dobro da i njegovi bratenci dođu u vijenu i da se predstave grofu kajzerlingu. volkov dodade još i to, da će črnogorci, koji kažu, da su rođaci vladiki vasiliju, biti otpremljeni, kroz saksoniju. kajzerling je jako zadovoljan, da se i to svršilo. isakovič je bio na njih već zaboravio. iznenada, sad, setio se, u onoj bedi, jadu i užasu, one lepojke, čija je ćerčica imala naduvenu gušu za koju mu doktor dolčeti reče da bi bila mrtva, da je nisu odneli iz lazareta, da taj zaguš raseku. iznad nje, u magnovenju sećanja, isakovič vide i onu, kamenitu, vitku, lepojku, što je imala na glavi neku venecijansku kapicu. seti se njenih, krupnih, zelenih očiju, i dugih trepavica, kao u pepelu. ni sam nije znao zašto, ali pretrnu. odlazeći iz engelbirte, isakovič je, na brzu ruku, naškrabao i jedno pismo, za familiju. hteo je da to pismo, preko kopše i rakosavleviča, u budimu, stigne, pre njega, u temišvar. isakovič nije bio naročito pismen. priprostim rečima, ali srdačno, tešio je familiju i javljao, o svom skorom dolasku, o povratku u temišvar. kaže, vraća se, da imanje i konje svoje rasprodadu. pašport je dobio. a pašport će dobiti i oni, i svi, koje je ševič, sa njima, u svoj spisak uneo. generalkomanda u temišvaru i varadinu, to jest oseku, dobiće o tome izveštaj, i kopiju. neka se dakle ničega ne boje, to više ne može izmeniti, ni garsuli, niti iko drugi. neka se na put u rosiju spremaju. on je iz vijene, svršivši sve, pošao. isakovič, koji je bio otkad mu je žena umrla smetenjak, povodljiv u duši, ušeprtljao, javljao je, uz to pismo, i to, da je, za anu, kupio dva lota srebrnih, lepih, olandskih čipaka, a za kumriju, dva rifa, osobito lepe, bledoplave, tafte. za varvaru, isto to, u boji ljubičica. a za sve tri, nekoliko, izrjadnih, majlenderskih, mahrama. pa neka biraju. pisao je da je, za petra i đurđa i trifuna, nabavio lepog, zlatnog, gajtana, nekoliko rifova, kakav videli nisu. iako pojma o tim stvarima nije imao, iako je sve to kupovao, preko volje, tek da bi im nešto doneo, on se trudio da im se, izdaleka, umili, jer ih je on u daljinu kretao. on ih, zato, svojim pisanijem, ljubezno pohodi. i pozdravlja. takvi pokloni, u to doba, u sremu, nisu bili česti, u familijama serbskih oficira, i trgovinama, u temišvaru. to pismo je zatim, posredstvom kopše i rakosavleviča, putovalo brzo, i stiglo, pre pavla. a sačuvano je u zaostavštini isaka isakoviča, pavlovog bolešljivog rođaka, lajtnanta, koji ga je nadživeo. rukopis pavlov odaje čoveka ozbiljnog, uobraženog, plahovitog, i, u isti mah nežnog, a pun je kovrdža. sa potpisom po španskoj etiketi uobičajenoj, u to vreme, u austrijskom, oficirskom, svetu. veliko slovo p, u pavlovom inicijalu, izgleda kao neki bagrem, na koji su navukli omču kao neka roda, savijena u vratu kao neka sablja nacrtana na papiru, u potpisu. ispod toga ima nekoliko linija, koje su kao staze u bespuću. na kraju, guščje pero je zabeležilo nekoliko kovrdža, kao da neke divlje guske odlaze, u maglu. kad se među onim, namučenim, poniženim, razdraženim, oficirima, koji su stanovali i krili se u engelu, raščulo da je isakovič papire dobio i da odlazi, počeli su pavla da traže i vijaju, pa su ga našli, i u agagijanijanovom stanu. dolazili su da ga samo jedno pitaju. ima li nade da, još jednom, i oni vide bolje dane, i da se mogu odseliti u rosiju? pri rastanku, sa onima, koji kreću, bilo je u engelu, mnogo serbskog plača, zagrljaja, preklinjanja i obećanja. a mnogi su se u takvoj prilici i bratimili i orodili. taj svet se bio mnogo napatio, pa je bio snužden i bez nade. isakovič je, međutim, govorio, i kazivao, malo. pavle je u engelu opštio, malo više, samo sa jednim oficirom, markom ziminskim, pa je to, ostale, vređalo i žalostilo. psovali su mu mater u prikrajku. oni nisu ni sanjali da kajzerling šalje isakoviča, u srem, na savu, gde črnogorci prelaze u mitrovicu. lud je taj kajzerling. neki garčula. otkud tamo črnogorci, da prelaze, u rosiju? kad su primljeni u austrijsku vojsku, isakoviči su znali, dobro, da jašu, da iz pištolja, sa konja, gađaju, ali škola imali nisu. pročuše se zarobljavanjem oficira, noću, i zasedama, i na jurišu. u austrijskoj vojsci, međutim, isakovič je bio naučio mnogo. ne samo da komanduje na nemačkom, nekom čudnom nemeckom jeziku wer da? su sirmijski husari vikali. ber do? nego i da priča, poučitelno, o sedlu, o konju, o pištolju, o preponama, i pročaja. naučio je i da čita geografsku kartu, u oseku. pa je umeo da nađe svako ukrepljeno mesto, niz savu, i granicu. svaki manastir. svako ostrvo. svaki šanac u slavonskom pograničju. kud će črnogorci, kod mitrovice, u rosiju? pavlu se, tamo, u engelbirti, činilo da čuje, kako mu se i bratenci smeju. kako mu njegov debeli đurđe dovikuje, da njegov vahtmajster, pivar, koji je u štali odrastao, zna bolje, nego kajzerling, orijentaciju. kajzerling je isakoviču, sve više, ličio na neku, rusku, garčulu. kao i njegovim sunarodnicima u beču, isakoviču se činilo da je za serbe, odlaskom bestuševa iz beča, otpočelo jedno novo, i tužno, doba. kajzerling je, u njegovim očima, bio tuđinac, stranac, nemac, koji se, kao crv, uvukao u veliki hrast rosijski, i koji će, njima, koji se sele, doneti nesreću. mrzi taj i vasilija, i črnu goru. nije njemu do naših suza stalo. nije to rus. sluša taj šta mu austrijanci šapuću. isakovič se seti, kako mu i volkov, jednom, reče, u šali, da, u beču, svi, dengi primaju. međutim, isakovič se varao. kajzerling nije bio rus, ali nije služio, ni austriju, ni prajsku, a ni saksoniju, sad, u beču. taj balt, u rosijskoj službi, bio je istina nameran da prekine, u beču, bestuševljevu politiku, i taktiku, ali ne zato što je služio mariju tereziju, nego zato, da bi je još više vezao uz rosiju. nije on nameravao ni da izda stvar serbsku. samo se selidba serbskih oficira činila, kajzerlingu, detalj, sitnica. serbske emigracije mogle su da mu pokvare igru, koju je sa marijom terezijom igrao. bestušev je transfer serbskih oficira u rosiju preporučivao ruskom dvoru, radi njihove, kako je pisao. neizmerne predanosti ruskom narodu. kajzerling to nije cenio, naročito. on je gledao da, rosijskom dvoru, osigura austrijsku vojsku, za desant na tursku. uostalom, šta će i kako će, nije bio njegov zadatak da razmišlja. to su rešavali u petersburgu. on je imao samo da ponavlja, kao i isakovič. slušaju. bio je tek došao u beč, bio je tek upoznao imperatricu. bio se, odmah, dopao, pa se bojao da ne pokvari dobre odnose. bio je sa imperatricom u diplomatskom medenom mesecu. nije nameravao da serbe napusti, još manje da ih izda neka se oni sele u rosiju. ali da čitava sela kreću, to nije poželjno. nikako. ono što isakovič nije znao, bio je pomenuti verski interes kajzerlinga. on je, već u poljskoj, bio postao patron pravoslavnih. iako kao i većina prosvećenih ljudi u to doba, u evropi nije u boga verovao, nego je bio ateist, on je šizmatičku stvar, od papežnika, branio. pazio je šta radi i govori u bigotnom beču, ali nije nameravao da se ukloni, kao morskom talasu, katolicizmu. na svoj način, novi rosijski posol, u beču, svojom verskom politikom, u sporazumu sa rosijskim dvorom, bio je pravi bestušev, u drugom smislu, ali ne manje tvrdoglav. uoči svog polaska iz vijene, isakovič je imao dva susreta o kojima nije pričao. jedan je bio sa njegovim rođakom, kornetom ziminskim, u engelbirti, a drugi sa pomenutom črnogorkom, koju je bio u lazaretu na dunavu video. ziminski je bio jedini oficir, u engelbirti, sa kojim je pavle opštio, a da tu črnogorku vidi, još jednom, pavla je vuklo nešto, što ni sam nije znao šta je. sažaljenje neko? čemu tumačiti ono, u ljudskom životu, što je neprotumačeno? ziminskog je video u podne, u engelbirti, gde je marko ziminski, sa ženom i svastikom, ručao, bolje reći gladovao. trpezarija i kuhinja, u engelbirti, tog vremena, bile su jedno isto. to je bila prostorija u prizemlju, bolje reći u podrumu, u crvenoj ciglji, koja se prala, za svaki ručak, ponova. momak traktira, sep ruč, živeo je ispod pendžera te trpezarije i po ceo dan testerisao i pevušio. nikad taj čovek nije tužio. bio je slika potpune sreće u životu. njegov je smeh odjekivao, sad u podrumu, sad u stepeništu, sad na spratu. kad bi, ispod prozora, sedeo, ljuštio bi krompir. isakoviča je naročito pratio. pavle je ručavao sa svog, turskog, vojenog, tanjira, a nije pivo pio. to, da taj stasiti, lepi, oficir, ne pije pivo, nego prilazi, svako podne, buretu, koje je, kao na nekom jarmu, na nogarima, nasred kujne visilo, i okapalo, pa pije vodu, to je ruča, svaki put ponova, uveseljavalo i začudilo. stajao bi svaki put u prozoru, kad bi isakovič prilazio buretu. što se pak tiče ziminskog, on je bio jedini oficir, koji se među tim serbskim oficirima, u engelu, nije smejao. ostali su, kraj svih muka, i opasnosti, bili glasan i veseo mlad svet. isakoviču su prilazili nerado, pa i kad bi mu prišli, prišli bi mu, kako rekosmo, samo da zapitaju. ima li nade da i oni ugledaju jednom rosiju? to su većinom bili mladi ljudi, lajtnanti, korneti, fenrisi, bez žena, sami, i kad su imali ženu, jer su je ostavljali u potisju, pomorišju, dok oni u vijeni pas dobiju. ti njegovi zemljaci, o isakoviču, nisu mislili lepo, a njihove žene, još manje. smatrali su ga za nadutog čoveka, koji voli samo kocku. a sve se uspija nešto. sve su to bili ljudi plahoviti, izmučeni, osiromašili, gotovi da se oklevetaju, denonsiraju, ali ono što ih je od isakoviča, najviše, delilo, nije bilo to. oni su, uveče, sve zaboravljali, svaku brigu i patnju, pa su, noću, udarali brigu na veselje, a isakovič je i onda kraj njih, ćutke, namrgođen, prolazio. gospoža milka, lajtnanta petra ševiča, koji je iz engela otišao u rosiju, smatrala je isakoviča, na primer, za zlog, uobraženog, hladnog, čoveka. ta mlada, lepa, crnka, jako podašljiva i vesela, imala je običaj da kaže, za pavla. otac ga njegov. izdužio se kao jablan. a ni ploda, ni hlada nema. marko ziminski, međutim, jako je voleo isakoviča. to je bio čovek tek uzeo dvadesetu, koji je hodao po engelu, jer je već davno čekao pašport, i dani su prolazili, a novaca mu je nestajalo. on je obilazio zemljake u engelu, u košulji, do pasa, utegnut u svoje, crvene, husarske čakšire, a koračao sitno, u svojim kratkim čizmicama, koje mu je žena čistila. sedeo je po mračnim uglovima trpezarije, uveče, izgubljen. nije hteo da odustane od selidbe u rosiju, iako je austrija, tog leta, bila počela da deli zemlju onima, koji odustanu. pa ne samo grunt, nego i penziju i plemstvo. isakoviču se taj njegov rođak bio dopao. ziminski je bio onizak, upalih obraza, sa kusim brcima, a kosom kao čekinja ili bodlje u ježa. nije bio rugoba, ali je imao čudne, sitne, oči, koje su sevale, a činio se velika šeprtlja i zadocnjavao je na paradama. dugmeta bi mu se, pred paradu, začudo, otkidala, uvek ponova, iako se zaricao da mu se to nikad više neće dogoditi. morao je, u poslednjem trenutku, na sebi, da ih prišiva. bio je, međutim, dobar konjanik, hrabar oficir, a srce od čoveka. za drugove bi bio i dušu dao. ziminski je pavla isakoviča, u engelu, kao senka pratio. marko ziminski bio je oženjen ženicom, vrlo lepom, koja je imala isto tako lepu, ali hromu, mlađu, sestru. ta sestra je bila, zbog toga, među muškarcima, jako uplašena. da će se ikada udati, bila je izgubila svaku nadu. ziminski je to, više svega, želeo. znao je da je isakovič udov, pa je mislio da bi ta mlada, lepa devojka, iako je hramala, bila dobra prilika, tom udovcu, koga je, kao starijeg, kao bogatog rođaka, kao junaka, mnogo cenio. pavle ga je rado sretao. taj poslednji susret među njima ispao je, međutim, onako, kako ga ziminski nije želeo. kad se pavle oprostio od gospože ziminski, marko ga zamoli da iziđu, da mu kaže nešto. počeše nešto da mrmljaju, na drvenom doksatu engela, zatim siđoše u trpezariju, pa sedoše u jednom ćošku. marko ziminski tada ispriča pavlu da je njegova žena videla gospožu evdokiju, i gospožicu teklu, kad su dolazile pavlu. prepoznala je, kaže, gospožu evdokiju. on je zapretio ženi što nikad nije radio da će joj prebiti leđa, ako, ikad, ma kome, lane nešto slično, i žena mu je obećala da će ćutati, ali isakovič zna, kako tajna muči dok je ne kažu svaku ženu, pa se sastajedu, da se izlajedu. hteo je zato da opomene pavla da bi trebao da se čuva božiča. božič ima, na duši, dva ubistva. isakovič mu onda odgovori, mirno, da je gospoža evdokija dolazila kod njih, kao svojih rođaka ali da nikad nije bila, čak ni na njegovom doksatu. mora da je gospoža ziminski pogrešila, pa joj se pričinilo, prividelo, u polumraku. zaprepašćen, ziminski oćuta malo, pa dodade da nije njegova žena bila jedina, koja je to videla i on je video. isakovič mu onda reče da se i on prevario u mraku, sigurno. a što se tiče božiča, neka ne farba đavola po zidu. nikad se ne zna ko koliko ubistava nosi, na obrazu. ko zna ko je to, kod njega, dolazio. ko je lud da ide u vizit udovcu? nego treba, eto, da se rastanu. a da se sastanu, kao ljudi, u kijevu. isakovič je marka ziminskog zagrlio na rastanku. mislio je susrešće ga u kijevu, pre nego što godina prođe. kad pavle ode, ziminskom se engel u glavi vrteo. njemu se činilo da će mu engel pasti na glavu. čovek, koga je toliko poštovao, oficir, kome se toliko divio, bogat, viđen, gospodin, laže. to je marku ziminskom bio jedan od najgorih doživljaja u životu. stajao je, zbunjen, i dugo gledao u vrata, kud je pavle nestao. kad je otišao, gore, u njihovu sobu, žena ga, brižno, upita je li skrenuo pažnju, pavlu, da se zna, za evdokiju, i šta kaže pavle, na to. ziminski umoli ženu da ćuti i da ga ostavi, malo, na miru. neka ga ništa ne pita. ne treba da se mešaju u to. a valjda će i on naći sreću, negde, za svoju svastiku. rekao je isakoviču, šta su videli, rekao mu i za božiča, ubojicu, ali se pavle smeje na to, kao lud na brašno. pavle može poginuti zbog žene, a što je najgore, osramotiće i familiju. neće njega božič, lično, nego će joan naći nekog vlahucana, koji će pavlu smrsiti konce, u mraku. sve do danas, on, ziminski, imao je jednu nadu, da će njenu sestru udati, za pavla. nema više tu nadu. pavle je, do danas, bio gorostas u njegovom oku, bor, koji ide pravo, a ne silazi s puta nikom. časno. neustrašivo. sad mu taj rođak liči na šamšulu. kad mu se pomenu saputnice, koje mu dolaze u posetu, laže. liči mu na onog kalcana, o kom se priča da je milostinju skupljao, pa kod neke rišćanice, u selu ribarici, noćio. a u tefter zapisao. selo ribarica. pisala rišćanica. trubu sira i čabar platna. sunce je u vijeni već bilo zašlo, tog dana, kad je isakovič otišao, i u drugu svoju posetu, lazaretu. lazaret je već bio otvoren i transport črnogoraca se spremao. isakovič je sad koračao, svojim novim, malo pogurenim, hodom, a ćutao, dok ga je oficir straže koga je bajevič pratio sprovodio. pred lazaret su bili dovukli jednu deregliju, na kojoj su fenjeri već bili upaljeni, i iz te dereglije, črnogorcima je deljena odeća, presvlaka, hrana, voda, i so. neki čamci su se vrzmali oko lazareta, a dug red kola, sa arnjevima crnim, stajao je na obali, u pesku. bajevič je isakoviča bio primio lepo. bajevič, radule, jovov, ispriča isakoviču da oni znaju da ih je on odatle izveo, jer ih rosija nije zaboravila, i da svi, koji mogu, kreću. ali, eto, i sad, pri polasku, bečlije se pokazaše, još jednom, ludi. uzeše im opet svu odeću, a dadoše im novu, još luđu, šarenu. dobili su i neku, nevozmožnu, presvlaku. jedva je svoj svet umirio. pamtiće do smrti, kako su se proveli, u beču. isakovič ga onda, kao uzgred, upita za onu ženu, sa ćerčicom, a bajevič mu reče da su dobro. maloj su prorezali grkljan, pa joj je sad grlo, carsko. ozdravila je. a mati ima brata u kijevu. bajevič se tužio da im oružje nije vraćeno. otišao je, zatim, da deli hleb, koji je iz vijene bio dovezen, u stražaru. isakovič ga zapita da li bi mogao da vidi to dete, koje je medik izlečio, i mater? bajevič ga, namrgođeno, upita. joku, stana, drekova? a šta bi hteo? stojeći na pontonskom mostu, isakovič se bio zagledao u sunce, to jest odbesak sunca, koji je na dunavu još buktao i pitao se, šta hoće i zašto je došao. bajevič ga je bio, namrgođen, ostavio. a deca su, kao kozlići, pritrčavala oficiru, koga su bila prepoznala, po trikornu. u trenutku kad bajevič ode, prateći neku burad, koju je mlađi svet, iz čamaca, istovarivao, isakovič primeti ženu, koju je tražio, kako siđe, iz lazareta, u pesak, i ode, pred stražaru. odatle je uprtila neke hlebove, na glavu, i vraćala se u lazaret, penjući se, po jednom uskom brvnu. da li je znala da je on došao, ili ga je primetila slučajno, nije znao. vide samo da zastade, na jedno desetak koraka ispod mosta, i da ga gleda, nepomično. zatim se približi, lagano, noseći hlebove na glavi. isakovič vide da ima na sebi, neku, iznošenu, gospodsku, vijensku, crnu, haljinu, koja je na njoj visila, uz telo, kao košulja. kad je u njoj koračala, neprijatno, sitno, činilo se da lebdi, lagano, sve bliže. kad je bila sasvim blizu, vide da se kreće, kao neki stub, po kom se crne zmije viju. kad je viknu, ona pocrvene u licu. upita je, gde joj je dete, i, da mu kaže, gde joj je muž? misleći, valjda, da tako mora biti, da je isakovič neko ko komanduje stražu i deli hlebove, žena mu priđe, sasvim blizu. bila je u nekim svilenim, vijenskim, cipelicama, plavim, sa kojih je neko bio skinuo petu, pa je hodala kao bosa. ona mu mirno kao da ga nikad nije videla reče da je joka, stana, drekova i da ju je muž, u trijestu, osramotio, i ostavio. dosadilo mu da čeka, pa je nestao. ona nastavlja put, bratu, u rosiju. a biće sigurno povratka, i drekovu. ma ko on bio, ma kud otišao, neka bog plati ono što je za nju učinio. sad zna da joj dete beše na samrti i da bi bilo umrlo, da nije onog medika doveo. sa njim im je sunce granulo. gledala ga je mirno, ali radosno, svojim krupnim, širom otvorenim, zelenim očima, čije su trepavice, zaista, imale boju pepela. valjda, da bi joj bio bliže, u razgovoru, isakovič se beše sagnuo, u ponton, tako da je licem bio, tim očima, sasvim blizu, pa joj reče da i on putuje u kijev. da je bio na mestu drekova, on je ne bi napustio. tek što to reče, pokaja se, jer vide, kako joj lice pokriva neko samrtničko bledilo. njene oči su ga gledale, sad, mutno. ona onda dodade da je i on, svakako, jedan od onijeh, što na glavi nose, mesto svoje, tuđu kosu, sa mrtvih skinutu. a zašto laže i kaže da će sa njima, u rosiju. ko je on? isakovič joj, na to, reče da ne bi, ni da hoće, lagati mogao, nego da će, zaista, i on u rosiju, a nju, da može, poneo bi kao kap vode na dlanu. da joj to kaže, zato je došao. ona ostade, za trenut, ćutke, kraj hlebova, koje je, sa glave, bila spustila, na zemlju, tako da je otkrila, kao klupče crnih zmija, kosu. kad isakovič, kao pošašavio, ponovi, da je došao da joj to kaže, ona se sva promeni u licu. osmehnu se, nekim čudnim osmehom, kojim se žene osmejkuju, kad ništa više neće da kažu. podiže svoje hlebove i ode prema lazaretu, kao da joj ništa nije kazao. ali u njenom hodu, njenom ljuljanju, bilo je nečeg, lakog, čega dotle nije bilo. isakovič je gledao, za njom, sve dok se nije, u sumračju kapije, u lazaretu, pretvorila u senku. niko, u isakovičevoj zaostavštini i papirima, nije našao, pomenutu, tu ženu. odlazeći iz vijene, pomenutog dana, iz kuće u kojoj je agagijanijan stanovao, isakovič je bio, kao neki begunac, dezerter, opet u čudnom raspoloženju. kao kad bi, na jurišu, iznenada, skrenuo, pa terao sasvim na drugu stranu, on je ostavljao sad i vijenu, i božičku, kao da ih nikad nije video i kao da mu do njih nije stalo. ekipaž, koji je isakoviču poslao volkov, to jest doveo agagijanijan, vukli su belci, kakve običan putnik, na drumovima, u to doba, nije imao. ta kola, i ti konji, imali su da prebace pavla na jednu novu adresu, u varoši rab. a tamo, da ga kola komersanta krečareviča sačekaju. sve je to taj jermenin, kopšin dragoman, udesio. ali, tog dana, kao da se i kir anastas beše promenio. isakovič se bio pojavio, namirisan, nagizdan, za put, ali snužden, jako. a prvi put, otkad ga je znao, ni kaćiper agagijanijan inače uvek nasmejan nije bio veseo. taj mladi kicoš, sa crnim, gustim, obrvama, nije ličio, pri ispraćaju isakoviča, na gavrana u franceskom fraku, nego na neku pokislu svraku. bio je, i pored crnog fraka, sav pobeleo. imao je bele kilote, bele čarape, beli žabo. kao za neku nemu sahranu. nije život, kaže, ništa drugo, nego dugo mučeništvo, za siromaha, a on, jermenin, gde god stigne, samo je jedan paćenik više na svetu. blago isakoviču, koji ima familiju i odlazi u familiju. on, agagijanijan, služio je verno rusima u carigradu, i doživeo da mu turci istrebe svu familiju. služio je i volkovu u beču, pa šta je dočekao? volkov ga je jako razočarao. sinoć prvi put otkad se znaju udario ga je štapom. zbog neke ženske. tome se od volkova nije nadao. pošao bi, da može, sa isakovičem, rado, i ne bi se više u vijenu ni vratio. isakovič, kad to ču, pomisli da ima bezbroj nesrećnika na svetu. koliko besčislenih zvezd. bi mu agagijanijana, na rastanku, žao. pitao ga je, šta je on, u stvari, sekundsekretaru, i otkud to, da njega, i kopša, i rusi, meću u svaki posao, kao mirođiju u čorbu. agagijanijan mu tad, prvi put, reče da je on volkovu, tajno, i menjač dukata, i tumač, parafrast, i pismonoša, pa i pezevenk. od nečeg se živeti mora, kad čovek nema ni kuću, ni familiju. kopša je ostario. kloni se svega što je opasno. ali, on, može da udari mur kapetanu, na svaki pašport, pa i austrijski, tako da na njemu bude i dvoglavi, austrijski orao, i dvoglavi, rosijski orao, i kruna carska, i potpis policajmajstera u beču, i potpis oficira na hauptvahu. a mur ipak falšivi. došao je bio, međutim, trenutak da isakovič krene. čovek, koji je isakoviča vozio, sa ogromnim slamnim šeširom na glavi, zvao se šif, i, agagijanijan ga je bio toplo preporučio. taj postariji ribar na dunavu znao je put, dobro, a bio je ćutljiv i nameštao isakoviča, u kola, kao lutku. ništa nije pitao. isakovič se beše sakrio, pod crne, kožne, arnjeve, kao da se bojao da ga oči gospože, evdokije, od koje je bežao, ne sagledaju, s neba. dok su kola, sa isakovičem, prolazila kroz predgrađa beča, prolaznici su bili retki, ali su se i oni sklanjali, uplašeno, pred tim kolima, u koja su bili upregnuti neki, mahniti, belci. konji, rano probuđeni, bili su se uznemirili. kočijaš agagijanijanov, to jest volkovljev, izišao je iz beča, drumom prema švehatu, kao da pavla u svatove vozi. putujući brzo, isakovič je imao da gleda kako prolaze kraj njega hrastovi, kestenovi, poslednje, bele, kuće, kraj druma, u zelenilu, i šumarci u daljini. zečevi su, pred kolima, pretrčavali, a lisice su virile iz jarkova. kad je sunce granulo, isakovič vide i jednu srnu. bila ih je pustila, da joj priđu, sasvim blizu, a pobeže, kao ždrebe, tek kad je pavle, prema njoj, blago, ispružio ruku. kao kroz san i dremež, isakovič ču da sluga kaže da, ta, neće dugo. mnogo je lova u tom kraju. pavle je tako, putujući, nastavio da drema, a u tom dremežu da gleda drveće, koje je gledao i kad je, sa gospožom evdokijom, putovao. pomisli da je razlika velika između ove zemlje, gde ubijaju srnu, i srema, gde se to još plaća glavom, ako se ne umilostivi, nekako, njegova, grofovska ekselencija, u oseku. nije ni primetio kako se na tom putu, sad, uspomene, na njegovu ženu, mešaju sa uspomenama na majoršu, božičku. ona ga je pratila sad, kao svojim šapatom, i očima, čežnjivim, kao da mu je zamenila ženu. ogorčen, isakovič se stideo, što je popustio čulima, i pohoti muškoj, i upustio se sa tom gospožom u ljubav. zaricao se da je neće više nikad videti. pamtio je i šta mu je ziminski rekao. za sve njih, koji se u rosiju spremaju, tuča oko te žene kad bi do toga, između njega i božiča došlo bila bi velika sramota. ti ljudi, iako priprosti, i grubi, vezivali su svoje neprilike sa neprilikama u narodnom životu. trebalo je paziti, dobro, da se serbski nacion ne osramoti, delima pojedinaca u privatnom životu. čestnjejši isakovič se, zato, u tim kolima, na drumu, kroz prašinu, između šumaraka, bara, i slatina, dolazeći iz švehata, a prelazeći hungarsku granicu, još jednom zavetovao da će ostati udovac. da neće zaboraviti svoju pokojnu ženu. to telo, u grobu, koje je ležalo u njegovom zagrljaju, bilo je sad, i u sećanju, lepo, i čisto. ta senka, žene koja je mrtva, bila mu je, kraj sve te božičke, sve milija srcu. prošlost mu se, tako, činila lepša od svega što je sad imao. to, da je ta mlada žena, tako dobra prema njemu, živela samo godinu sa njim, u braku, činila mu se nepravda u svetu. kad je umirala, to ga je bilo potreslo, ali je i to smatrao da je prirodno. to je bila nesreća koja je česta u životu. sad, međutim, kad je tu ženu bio davno sahranio, ona mu se, sve češće, javljala, u sećanju, u mislima, na prenoćištu, u snu. sve mu se veća činila ta nepravda, sve užasnija ta njena sudbina. božja volja mu se učini nešto podlo, zlo, podmuklo, zversko. ogromno, svemoćno, proždrljivo. to teško, plavo, nebo, koje je bilo kao olovo, ti kestenovi, koji su bili precvetali, te vrbe, hrastovi, uz put, zečevi koji pretrčavaju, lisice koje je pred veče video, sve je to bilo besmisleno i nije ga zadržalo. on je prolazio. prolazio i prolazio. konji su rzali. isto je tako mogao proći i da je oči sklopio. a putovao je sad a la grande. dugajlija, u čizmama do iznad kolena, u kožnim, utegnutim, belim, oficirskim čakširama, u kaputu oficirskom, tamnoplavom, sa belim reverima, pun crnih šeputa u kosi, pun srebrnih širita na grudima, na šta li je ličio? na lutku. a držao se oholo. na trikornu je imao rosijsku kokardu. ali njegovo lice, koje je sekundsekretara grofa kajzerlinga bilo setilo ratnika, koji ubijaju ženu, da ne padne u ruke rimljanima, nije više bilo ni veselo, ni plemenito. njegove plave oči gledale su sad umorno. njegov osmeh, u brcima zlatnim, nad rumenim usnama osmeh po kom su ga žene pamtile nije više bio topao. ceo je isakovič bio zagorčan u beču. na putu u budim, međutim, isakovič je bio zadržan, prvi put, tek na drumu koji je skretao ka varoši ajzenštat. karaulni oficir izvestio je o tome komandu. veli u aktu kapetan rosijski, isakov, prošao je tuda, na putu u budim, a zadržaće se u vizelburgu. pašport mu je u redu. kornet franc baumajster, sa granične karaule br. 7, izveštava o tome pokorno. ohngehindert passiert. grenzpost no. 7. čestnjejši isakovič, međutim, stigao je u vizelburg tek sutradan. noćio je u žitu punom bulki. pričao je, docnije, da ni sam nije znao što je išao u vizelburg. to nije bila ljubavna žalost za božičkom. on je, kaže, na tom putu, često, kraj puta, ugledao biljku, koja ne podnosi ljudski dah, a za koju mu božička reče da je zovu ženska vernost, ali da bi trebali da je zovu. muška ljubav. dovoljno je duhnuti na nju, pa da odleti, kao neka paučina ukleta sa nekog drugog sveta. čestnjejši isakovič nije mislio, na tom putu, ni na teklu. bio je željan prosto da, što duže, ostane u noći, punoj zvezda, da se vozi kroz prazninu polja i šuma i baruština, sa nebom na vidiku, koje je daleko. da mora da se vraća putem, kojim je, nedavno, bio došao, činilo mu se tako ludo. ceo njegov plan selidbe u rosiju bio je propao. sve se, kao neka kula u vazduhu, oko njega rušilo, pri tom povratku u zavičaj, još jednom. sve što se sa njim bilo u vijeni dogodilo, činilo mu se tako ludo. nisu bile lude samo ta božička i njena kći, iz velikog sveta, nego je ceo svet tamo bio lud. cela ta carevina, iz koje odlazi, bila je luda. svi ti ratovi njeni, u kojima su učestvovali, veliki obešenjakluci jednog perikmahera, diva, gorostasa, koji sve češlja. češlja i caricu, i vijenu, i božičku, i njega, i sve njih, a laže toliki narod koji je verovao u hrista. te njegove bečlike uzdišu, suze plaču, šapuću zaljubljeno, tako da se ljubav čini, za njih, pitanje života, ili smrti. a kad tamo, one se i sa nekim drugim muškarcem lepo slažu. i austrijska vojska, hrišćanska vojska, koja je nacionu slala proklamacije, tolerancije, privilegije, kondoleancije, koja ih je zvala u rat protiv nevernika, u ime hrista, nije bila bolja. bila je komandovana od ljudi koji su bili komedijanti, perike, kockari, lažovi, avanturiste, plaćenici. nazivali su se štitom hrišćanstva, a palili su, već trideset godina, ne samo njihovu, hudu, servijsku, siromaš, nego i hrišćanske zemlje, franceske, flandrijske, prajske, češke i talijanske. pa i ta carstvujušča vijena, za kojom su uzdisale gospože serbskih komersanata, za koju mišljahu da je ostrvo blaženih, sa mramornim palatama, vrtovima i ulicama, po kojima trče krasivi belci, igrajući na kopitama, i ona je bila puna laži. ništa se u njoj nije moglo, bez diškrecije, kako su mito zvali. sve se moglo kupiti. svi su mito primali. ljudi su u toj prestonici smatrali, kao veliki napredak, onu sandučaru u kući, iz koje je zaudaralo, a na kojoj beše naslikan beo zec, kako na žutim jajima čuči. kao neka porodična relikvija, kolevka, ili grobnica, taj deo u kući cenio se, kao glavni. stražnjicu su, u tom svetu, glorifikovali. cela ta stvarnost, garnizona, prestonica, oficira, carstva, u kojoj se isakovič, i njegov nacion, dotle, kretao kroz rokoko raspade se iza pavla, na tom povratku iz vijene, kao prah. pitao se, u sebi. to li je dakle ono što ću izgubiti? ta prestonica, gde, uveče, i sama carica gleda hansvursta? njegovi hrtkovci i panjevi, nikad mu se, u sećanju, ne učiniše lepši i čoveka dostojniji. nad njima je bilo mirijadu zvezda. kao dete, i pavle je, u belgradu, posmatrao, sa divljenjem, te šešire oficirske, ukrašene nojevim perjem, u vojsci, u koju su isakoviči, sa vukom isakovičem, ušli. imao je da gleda kako se ta armija razmilela po srbiji, kao da će večno ostati, pa je opet nestala, kao sneg lanjski. a za sobom ostavljala samo popaljena sela, bolesti, i puna kola bakarnih kotlova, koje nije imala vremena da ponese. povlačila se, kao vašar, šareni, kraj njihovih zgarišta, otkud se čuo jauk i lelek, dok ne uđoše turci. kad je, pre trinaest godina, pavle odlazio, iz srbije, u konjici vuka isakoviča, sa austrijskom vojskom, izlazio je sa nadeždom da će se vratiti. sad, na povratku iz vijene, na tom putu, te nadežde više nema. kao uz osvetljenje noćnih požara, sav njegov raniji život, njegovi roditelji, njegove kuće, njegovi konji, sve je to bilo nestalo u ratu, kao u nekom ružnom snu. sa druge strane save, njegova planinska servija ostala je, da se vidi još samo kao, plava, čista, nebesa. čemu onda tražiti da se negde nastani, naseli, da ima kuću, na ovoj strani čemu, uopšte, taj prelaz u tuđinu? sve se to opet završava u nesreći. nije trebalo poći. trebalo je, tamo, na ceru i u crnoj bari, umreti. istu tu prolaznost i besmislenost nalazio je i u sitnicama svog života. u svakidašnjim uspomenama stvarnosti. konje koje je voleo, koje je godinama pripremao, za sebe, morao je da ostavlja, u stranom svetu. po raznim mestima. čak je i sablje, kojima je imao da zahvali što je ostao živ, morao da prodaje. silom prilika. a kao da ga neki pogreb prati, već godinu dana, uspomena mrtve žene ga stalno prati, pa mu se čini da ona i sad sedi pred njim, u kolima, i gleda ga, suznim očima. po stoti put je ponavljao sebi da nije umeo da je dovoljno voli, dok je bila živa. a eto, sad, jaše, na obesnim kobilama i vređa njenu uspomenu, kao da je život birt. toliko su ga ta sećanja gušila, da je morao da otkopča ogrlicu oko vrata. glavu je spuštao u šake umorno, kao da plače. popci su, međutim, u travi, počeli da zriču, a u visini, u mraku, javljala se opet noć, zvezdana, do koje ne dopire ljudski glas, ni smeh, ni plač, i koja ne odgovara, nikada. šta je čestnjejšeg isakoviča navelo na to, na tom svom putu iz beča, da svraća u ergelu kod vizelburga, to pavle nikad nije uspeo da objasni, jasno, bratencima. je li to bila strast gospože božič? veselo veče, koje je proveo kod upravnika ergele valdenzera, ili samo želja udobnog prenoćišta? ili sećanje na smrt onog lepog ajgira koji je imao ime jupitra? pavle je tvrdio da se vratio zato, što je hteo svoje konje, iz temišvara, da dotera u tu ergelu, i da ih tu proda veterinaru grofa para. nadao se velikim novcima, pre polaska u rosiju. istina je, međutim, bila ta, da ga je u tu ergelu vuklo natrag nešto neobjašnjivo, neka slutnja. kao da ga tamo čeka nešto, što treba videti. kao da mu tamo neko njegov živi. zato je svratio. đurđe ga je pitao, pa šta je video? zatekao je tamo veliku promenu. valdenzera više u ergeli nije bilo. na njegovo mesto bio je došao neki drugi bereiter, rođak di ronkalija. a za valdenzera i njegovu familiju nije više bilo mesta u herrenhausu. oni su bili preseljeni u dom staraca i sirotinje, u rabu. valdenzer se bio splasnuo. sve je na njemu visilo. i njegov trbuh, i njegovi obrazi, čizme i odelo. visili su mu i očni kapci, kad se zaplakao. a valdenzerova žena držala se, u toj nesreći, začudo, dobro. eto, kaže, šta je njen muž dobio, posle četrdeset godina verne službe grofu. ona je žalila samo svoju zimsku baštu. tvorevinu svojih ruku. a pavle je pričao da je kod njih odsedeo samo malo. žalio je, kaže, to dvoje starih ljudi, iako mu nisu bili ni rod, ni pomozbog. sedeli su u mraku, u sumračju, u sobici, niskoj, što su kao štenare od ciglje, a i inače sasvim neudobne, mnogo gore nego štale u herrenhausu. grof par nije mogao da preboli gubitak svog ajgira. pred njim je bilo zabranjeno pomenuti ime andreasa. te sobice u sirotištu imale su male prozorčiće, u šarenom stakletu, a sve što se kroz njih napolju videlo, činilo se tamno i mračno. nakazno. gospoža valdenzer, kroz suze, pričala je opet svoju priču, kako nisu hteli za andreasa da je dadu, i kako je njen otac, jedne noći, kad ih je bio iznenadio, strovalio valdenzera, sa merdevina pod njenim prozorom, kao krušku. a valdenzer je, na to, jednim tužnim osmehom, dodavao da su eto sad ipak tu, zajedno, i da će ostati, zanavek, zajedno. na groblju. kad je čestnjejši isakovič zapitao valdenzera za njegovu ćerku, valdenzer se, i kad je o tom bila reč, tešio. veli, njegova ćerka odlazi kod njegovog prijatelja, di ronkalija, u beč, ovih dana, za sobaricu. di ronkali, kaže, uzeo mu je bio francl, ali je ta mala sobarica bila šašava, pa je zatrudnela u beču. sad je udaju. svi se pitaju s kim je to mogla da zgreši? njegova ćerka sad odlazi u beč, da zameni tu nesretnicu. biće joj, u kući njegovog dobrog prijatelja, svakako, lepo. raduje se da je bar svoje dete, iz sirotišta, sklonio. pavle je zatim otputovao. pričao je da je u vizelburgu morao još da svrati i u opštinu. pokazali su mu opštinski ambar, žitaricu, a pokazali i nove čekrke, drvene, kojima vodu navijaju, da natapa grofovsku zemlju. tražili su od njega i da zapiše, u opštinsku knjigu, šta misli o vizelburgu. pa šta je napisao? a šta je mogao reći, na putu? upisao se, kaže, u knjigu posetilaca, lepo, u stihu. napisao je, kaže, da je vizelburg lepa varoš, a da ima krasnog predsednika opštine. wieselburg ist eine schone stadt. sie einen guten burgermeister hat. tako je, kaže, napisao. pitao ih je, treba li da doda još što? rekli su da nije potrebno. vele, to je dosta. međutim, ovoga puta, u rabu, imao je da izdrži strog pregled karaulnog oficira. policijski pregledi su, po varošima, kaže, i posle, bili česti. kola su mu zadržavana, skoro pri svakom ulasku u neku varoš. a morao je, stalno, da pokazuje svoj pašport. pregledan mu je i prtljag. a stavljana su mu i pitanja, a njegovi odgovori beleženi u knjigu. zašto je na putu? gde je prošle noći noćio? kod koga misli da odsedne u budimu? koje je vere? ima li sa sobom ruskih knjiga? šta je bio predmet njegovih razgovora, na poslednjem prenoćištu? što je bilo najluđe, kola su mu zadržavali i na trgovima. u vizelburgu ga odvedoše u crkvu, gde mu pokazaše raspetog, koji na veliki petak pušta suzu. a u rabu, u traktiru, umal ne pogibe. neki ludi kirasir mu ponudi, da kupi, njegovu burmuticu, srebrnu i zlatnu. a ponavljao je da mu treba novaca. sve je prokockao. kad isakovič odbi i poče da se penje u svoju sobu, kirasir je na njega, od besa, pucao. jedva je savladan. isakovič je hteo da odspava i na to. nije mogao, međutim, da zaspi, mirno, ni posle toga. iznad prozora njegove sobe, u tom traktiru, u rabu, bio je veliki sat, iz kojeg je, svaki čas, izletala drvena kukavica, koja sate kuka. ta kukavica, pomisli pavle, kukaće, tako, tu, i kad on ode. sati će odbijati, svud na svetu, i kad isakoviča više ne bude bilo. bio je toliko umoran od beča, da ga je i nesreća valdenzerova bila samo sneveselila, ali ni ta tuga nije dugo trajala. pomisli da će valdenzerovoj ćeri, zbilja, biti, možda, bolje, u beču, nego da završi u kući za starce i sirotinju, sa roditeljima. završiće kao francl, mala sobarica valdenzera. kod isakoviča se, posle tog povratka iz beča, javljala, na duši, neka gorčina, koju nije imao do beča. raskoš, bogatstvo, koje je video u beču, bili su ga sneveselili, i ogorčili, kao i ta nesreća valdenzera. on je morao da prodaje grunt, kuće, srebro, konje, pred polazak u rosiju, a za sve to nije dobijao ni toliko, koliko je trošila, u beču, za godinu dana, neka gospodska poleguša. pa valjda će i valdenzerova ćerka, kad zatrudni, dobiti, za udadbu, kao i francl, i neku malu gostilnu, u okolini beča, uz muža. svi ti oficiri, koji su dolazili u beč, kao i pavle, mislili su da znaju tu varoš, posle toga, kao da su život proveli u narodu beča. u to doba ljubakanja, muzike, raskoši, nemorala, prosvećenosti, oni su u beču videli samo postelje od ružinog drveta, po bečkim kućama. stolove od mramora, posuđe od majolike, čaše od kristala. isakovič je u sremu važio za bogataša, a sve što je imao, bilo je manje nego što je, na haljine, trošila, gospoža montenuovo. svi su ti oficiri, koji su se selili u rosiju, prvi put u beču osetili koliko je njihovo siromaštvo. približujući se budimu, pavla je pratila plaha, letnja, kiša, koja je zatim kapala, dugo, sa granja, sa cveća, sa trava. uspomena na gospožu božič, međutim, obavijala ga je mislima, tamnim, kao noć od velura, puna njenih usklika, njenog šapata, njenih strasnih uzdaha. bila je to lepa, uspaljena, slatka žena. jedino što ga je vređalo, u sećanju, na nju, bilo je da se sve to, što se dogodilo, između nje i njega, nije dogodilo po njegovoj volji, nego zato što je ona, tako, htela. i među njegovim poznanicama, pa i rođakama, u temišvaru, bilo je takvih upaljenica, toplih, neobuzdanih, žena, ali je između njih i božičke bila, ipak, velika razlika. čak i u futogu, takve su žene čekale da muškarcu prvo padne mrak na oči, pa tek onda da popuste svojim željama. ni jedna varadinka nije pristajala, čak ni udovica, da kod nje oficir uđe na vrata. imao je da dreždi pod prozorom, pored pasa, pa da uđe kroz prozor, u gluho doba. ova žena je, sve, u njegovom životu, okrenula tumbe. i njega je uzela, kao da je on mlada žena, a ona švaler, pod kojim se drhti i cvokoće zubima od uživanja. prilikom pregleda njegovog prtljaga, u varoši rab, isakovič je imao čudno društvo, i umoljen je, ceremonijalno, da poveze sa sobom, do varoši gran, dva franceskana, koji su mu se klanjali. niko, u ono vreme, na drumu, takve molbe nije odbijao. pavle je primio, ljubazno, ta dva šokačka kaluđera, stisnuo se sa njima, na svom sedištu, i odgovarao na njihova pitanja, mrzovoljno. ispostavilo se da, stariji, otac leonard, gabrič, zna slavonski, a da je mlađi, otac celestin kora, iz trijesta tek došao. obojica su se izvinjavali isakoviču, što mu dosađuju, a zahvaljivali mu, što ih je povezao, bogzna kako. isakovič je, tako, u razgovoru sa tim fratrima, imao da čuje, i kaže, mnogo štošta, što nikad nije čuo, ni rekao. slučaj, najveći komedijant na svetu, opet se bio sa kapetanom poigrao. tako da je to pamtio. stariji fratar sa licem praseta, koje je ostarilo kad ču da je pavle rosijski oficir, poče da se jada da je čuo da će rusi, odsad, plaćati, i šizmatičke crkve, u adrijanskom primorju, a to je žalosni doživljaj, za njega, u životu. mlađi fratar, otac celestin, jadao se da je čuo da će rusi slati novac, i za crkve u venecijanskom primorju, što je još više žalosno, u njegovom životu. isakovič im onda reče da on, o tim stvarima, ni pojma nema, i nikad nije imao. otac celestin imao je lice petla, sa naočarima, na kljunu. setivši se mikaila vani, koji je u beču takve stvari pričao, isakovič onda zapita da mu kažu kad su se već sreli, tako, neočekivano kao učeni ljudi, da li će svi grešnici u pakao? brišući svoje naočari, mlađi mu fratar, onda, na nekom čudnom nemeckom jeziku, ispriča da je to žalosno, da to žali čak i sveti otac, koji je čovek prosveščenija. lambertini tako je fratar rekao plače, što su i sokrat i marko aurelije osuđeni na pakao. samo zato što su živeli pre našeg spasitelja, gospodina našeg isukrsta. pavle je bio začuđen šta ga snađe, i, neuk, da sve to razume, a nije ni znao ko je sokrat i onaj drugi bio, ali nije pitao. reče samo da mora priznati da već davno u crkvama nije bio, niti molitve molio. on je konjanik, vojnik, koji je sa mrtvima, i konjima, život proveo. gabrič mu reče na to da crkva prašta to, čak i šizmatiku. izgovaranje i najuzvišenijih reči molitava ako se ne razumeju može da bude prosto brbljanje neukih i nečistih. tako je to u šizmatičkim crkvama često. ali, crkva to prašta. ne valja crkve i nebesna kraljevstva osvajati kano na juriš. propelo je najverniji lik gospodina našeg isukrsta. treba da se na njega ugledamo. isakovič onda priznade da ne bi znao ponoviti više, ni očenaša. toliko je u bitke i čuda lutao, i podivljao. gabrič mu na to odgovori da bi bilo dovoljno da šizmatik bar očenaša zna, jer je to najlepša molitva ljudi, a vredi toliko, koliko i one koje, neki, po ceo dan, u crkvama, mrmljaju. i sam sveti avgustin, kaže, nije tražio da ceo dan u crkvama provodimo, nego kaže. gledaj da unutar sebe postaneš hram božiji. otac celestin, međutim, kad ču da je pavle rus, bio je mnogo ogorčeniji i nemilosrdniji prema oficiru. pošto su govorili jezikom, koji, ni jedan, ni drugi, ni treći, nije znao dobro, govorili su kao u vetar. pavlu je sve, što mu franceskani rekoše, bilo čudno, neshvatljivo, a smešno. pa im se i smejao. mlađi fratar mu je, gorko, prebacivao, a ponavljao, da bog sluša svaku molitvu, i najgoru, na svetu. treba se moliti. isakovič se čudio i pitao, otkud, ti franceskani, na njegovom putu, što to govore, i zašto to govore, njemu? pitao je mlađeg fratra, zar, zbilja, veruje da bog ima tako veliko uvo, da može čuti u istom trenutku, tolike, na celom svetu, koji molitve šapuću, mrmljaju i viču. toliki su u bedi i žalosti u svetu. ceo njegov nacion je, stolećima, molitve molio. pa, je li bog čuo? mlađi fratar se pomami na to. šizmatik, rito serviano, huli boga. um ljudski je za morem, na putu, a smrt nam je za vratom. a na samrtnom času svi se bogu molimo. svaki se ljudski stvor uplaši pri odlasku u more smrti, nepoznato. pri poslednjoj molitvi, i svakoj molitvi, međutim, čovek se izdiže iz sjena prošlosti i prolaznosti, pa prelazi u nadnaravno gledanje večnosti. ko god se milo moli imaće osećaj božije prisutnosti. isakovič onda reče da ima svoju slavu, svetog stefana dečanskog, svetog mratu, ali da je sve molitve, u ratovima, zaboravio. nada se umreti, stojeći, sa sabljom u ruci, ne pognuv glavu. neće se uplašiti smrti, kao što se babe plaše u mraku. stariji franceskan, gabrič, ispriča mu, onda, da šizmatici greše i ne znaju da je sveti mrata, zapravo sveti martin. bio je to konjanik, kao i kapetan što je, i dobar svetac, dao je pola svog ogrtača, siromahu, kad ga je sreo i video da nema abu. bio je francez i živeo u franceskoj, u varoši zovomaja. tur. isakoviču, iako je molitve bio zaboravio, nije bilo pravo što mu franceskan dira u slavu, ali nije hteo da vređa te popove, koji su se klanjali ponizno, kad ih je povezao. čudno. čudno. oni, dakle, slave franceskog konjanika, već ko zna koliko godina, kao svoju slavu, a tuku se sa francezima, kod varoši prag, iz pištolja, i ubijaju. a eto, taj njihov sveti mrata daje pola kaputa siromahu. a oni, isakoviči, poštuju ga i ne znaju. čudno. čudno. samo neće smeti svom bratencu, đurđu, reći ime rodnog mesta tog njihovog svetitelja. đurđe bi se da se tako zove začudio. sve je u svetu ludo. nikad to čuo ne bi, da se sa njima nije sreo, na putu. a što se tiče molitava, na samrtnom času, njemu se čine brbljanje. gabrič ga na to uhvati za ruku i pomilova, po ruci. kapetan treba da se teši, što šizmatici molitve ne znaju. i kad je prosto brbljanje, molitva nikad nije uzalud. kako nas sveti apostol pavao, njegov imenjak, uverava. duh božiji u našim molitvama i tada, i u takvim molitvama, moli se za nas neiskazanim jecajima. sa tim franceskanima isakovič je putovao do grana. od varoši gran, do budima, putovao je mirno. sam u kolima. prilazeći budimu, bio je željan odmora, tišine, posle svega što je u vijeni bio doživeo. bio se, u vijeni, jako promenio. prilazio je budimu, sa nadom da će se odmoriti, u tužnoj kući trandafilovoj, ili u kući rakosavleviča, na miru. nije više znao da se snađe u životu. sve je bilo, što je doživeo, drugače, nego što je očekivao. samo, ni u kući trandafilovoj, u budimu, pavla nije dočekalo ništa dobro. budim je, istina, to leto, bio veseo, posle letnjih kiša, sav u mirisu lipa i bagrenja. rascijanska varoš, koja je u prošlim ratovima davala carstvu toliku vojsku, plivala je i sad u izobilju, to jest, u prženim tikvama, i bundevama, u kuvanoj ovčetini, i talirima, isplaćenim te godine, za bivšu, vernu, vojenu službu, u ratu. trgovina, koja je još bila u rascijanskim rukama, cvetala je, kao što tamo, ogromni, suncokreti cvetaju. međutim, u kući trandafilovič, gde je isakovič nadao se odmoru i gde je hteo da obračuna prodatu kuću u temišvaru i da ugovori maršrutu u rosiju, nije zatekao veselje, nego kuknjavu, kao na parastosu. gospoža femka, futoškinja, i po, živa vatra, vatra i po, bila je napustila svoga georgija. čestnjejši trandafilovič očekivao je jesen i zimu bez žene, sam sa svojim devojčicama. sav se čovek beše izmenio i izbezumio. doveo je bio u kuću neke rođake, da mu pomažu u poslu, dok mu se žena vrati ako mu se vrati. ali su rođake pretvorile u vašarište tu kuću i ništa nije bilo na svom mestu. svi su mu računi bili pobrkani. sve mu je počelo da propada. a kad đurđe docnije jednom zapita, a za koga je femka odbegla, pavle nije znao da kaže, ni to. trandafil nije pavlu ispričao to jasno. ponavljao je samo da mu je ženu odveo kalfa u komšiluku, brkič, vragolan. veliki vragolan. a nije znao kako je to brkič udesio. niti zna, kaže, kud odoše, ni gde su, niti kad su počeli da se lolaju, niti to popovi znaju da kažu. nestali su, kao da su propali u zemlju. a njega, eto, čeka zima i briga za decu. bolesnu decu. a mati za to niti pita, niti zna. lako će, kaže, sa konjma isakovičevim i njegovim putem u rosiju. sve će on, i rakosavlevič, to, udesiti lepo. putovaće isakoviči kao da u svatove idu. svršiće se i ta prodaja kuća i grunta koji prodaju. biće novaca, nek ne brinu. nego, on, trandafil, nije više ono što je bio i neće nikad više biti ono što je bio. isakovič sve nešto traži po vazduhu, sve nešto trčkara po nebu. optužuje carstva za našu hudu ljudsku sudbinu. napušta vojsku i sve misli da mu je neki garsuli kriv. ništa nam garsule i kirasiri ne mogu. nego kad bog da rđavu ženu, ej hej, to ne valja, to. niko ne može upropastiti čoveka, dok ga žena ne upropasti. kad ona udesi muža, ne može mu pomoći ni sveti mrata. pavle je pričao, posle, da je ostavio, tako, trandafila u budimu, izmenjenog, snuždenog, ošamućenog. sedi, kaže, uveče uz sveću i ponavlja da je brkič veliki vragolan. uspavljuje decu i pere im pelene, svojeručno, a ne može da zaspi ni u zoru. dok oko njega cela ona, racka, varoš, u budimu, ispod trandafilove bašte, igra, pije, peva. primili su porcione novce za celu godinu. prozori na kućama trepere u mraku. prašte pištolji. stigle su pohvale za juriše na prošlogodišnjim manevrima, pa su se popeli pešti na glavu. a ni mitropolit nije izostao. prošao je i mitropolit pavao. i on je sa budimcima igrao i pevao. i preosvećeni je mjaso jeo. ne treba poručivao je budimu seliti se u rosiju i napuštati ovo carstvo, gde preci naši i srodnici počivajut, na groblju, i u arestu. ostaće samo grobovi. čestnjejši isakovič, vraćajući se u temišvar, pri kraju avgusta godine 1752, bio je zadržan, kod forposta, na hiljadu, dve koraka od kapije princa evgenija savojskog. njegov, rosijski, pašport, izazvao je čuđenje. karaulni oficir slao je husara u komandu, da pita šta da se radi sa rosijskim oficirom? u to vreme, naime, selidbe serbskih oficira u rosiju bile su toliko učestale, da su izazvale uzbunu u beču, na dvoru. čak se i sama carica bila počela da raspituje za to. dvor je bio objavio kazneni patent o tome, a kazne su postajale sve teže. još je gore bilo to, da su vlasti uhvatile neke rosijske špijune, koji su dolazili da mame na selidbu. obično se ispostavilo, posle, da su to bivši, austrijski, oficiri, srbi, koji su se bili odselili u rosiju. tako je uhapšen neki rosijski lajtnant, za koga se onda našlo da je rista hrnič. tako i jedan rosijski vahtmajster, za koga se našlo da je pavle vuič. na deset dana pred povratak pavlov, u temišvarskom banatu, objavljen je akt o kažnjavanju svakog, ko bude vrbovao ljude za selidbu u rosiju, a isto tako i, svakog, ko bude nagovarao na to. werber, emissarii, aufwiegler pisalo je u aktu. predviđala se i smrtna kazna. prema tome, i kraj rosijskog pašporta, i čestnjejšem isakoviču, igrala je još glava. u isto vreme su objavljene i nagrade, za denuncijante. agentima je određeno da primaju po dvesta forinti, za svoj posao. dostavljaču, za svaku dostavu, šezdeset. imetak uhapšenih bivao je zaplenjen. panika se u temišvarskom banatu širila. zatim je došla i naredba vojnih vlasti, da šizmatici ima da zatvaraju trgovačke radnje, o katoličkim praznicima. uzbuna je bila sve veća. čak i oni na austrijskom dvoru, koji su, dotle, bili voljni da gledaju kroz prste srbima, koji se sele jer je dvoru bilo stalo da ima dobre odnose sa rosijom počeli su da traže stroge kazne. savetnik za spoljne poslove, marije terezije, ministar, barun ulfeld, čak je i rusima počeo da dokazuje da su srbi ludi. veli, oni su uobrazili da mogu da se sele, kad hoće, i kud hoće. veli. liberae migrationis. međutim, pavle isakovič pristao je da ode na hauptvahe, bez otpora, i ljubazno. sa osmehom, gladeći brke. on je uživao u svom povratku, sa rosijskim pašportom, i u zamešateljstvu koje oko njega nastaje. skinuvši svoj, oficirski, trikorn, sa glave, u stražari, u koju su ga uveli, on je, u kancelariji karaulnog oficira protestovao učtivo, a prisustvovao, mirno, pregledu, svih svojih papira. kirasir, koji je papire pregledao, prvo mu ponudi stolicu, zatim mu se izvini, a najzad mu reče da je bila zabuna, i da je slobodan otići u traktir. a ići i kud mu je volja. moli ga samo, kao oficira, da mu se javi, ako krene, van temišvara, za slučaj da ga budu, iz komande, tražili. čestnjejši isakovič onda ustade i zamoli audijenciju kod komandanta temišvara, feldmaršallajtnanta franca karla leopolda baruna fon engelshofena, koji ga zna. čak je imao toliko drskosti, da je to tražio kao bivši kapetan novouspostavljenog, austrijskog, polka ilirskih husara. des neuerrichteten illirischen husarenregiments. njegov je prtljag, u međuvremenu ljubaznošću kirasira odnet u traktir, koji je nosio ime zlatnog jelena. zum goldenen hirsch. u tom traktiru, stanovali su i njegovi bratenci, sa ženama, i on je molio da im se javi da je stigao. petar i đurđe su bili nastavili da žive u traktiru, kod zlatnog jelena i pripremali svoje odselenije. u raspoloženju u kom se mešaju radost i žalost, tuga i nada, snovi i praznina. na traktir je, u letnje večeri, padala crna i tamna senka samostana fratara, koji je bio prekoputa, a u kom su često zvonili. petar i đurđe su imali običaj da stanu u prozor u petrovoj sobi i da razgovaraju o svojoj sudbini, i rosiji. laste su letele oko njihovih glava, a, kad bi se smračilo, iz tornjeva prekoputa, slepi miševi. tog dana, kad su čuli da se pavle vratio, i da je uhapšen, bili su se sasvim sneveselili. nisu se nadali da će pavla ikad videti. ana je sedela na postelji i šila, a imala je suzne oči. varvara je stajala kod drugog prozora. čestnjejši isakovič je, međutim, prilazio traktiru, slobodan, krakat, lagano, na drugoj strani ulice, pored zidina manastira, a nije se mogao, iz traktira, videti. balkon, nasred traktira, zaklanjao ga je od bratenaca, i varvare, sve dok nije stigao pred sam ulaz. varvara ga tada spazi. ona je ciknula, radosno, pa izlete na vrata, pre nego što su, ostali, mogli da zapitaju. šta je? nije stala ni na doksatu, na balustradi. sjurila se niz široke, drvene, stepenice, izgubivši papuče. bila je prala i rasplela svoju riđu kosu, a obukla toga dana, slučajno, novu haljinu, široku ispod struka, a duboko isečenu na grudima. u bojama bulki. njen beo veo, od gaze, oko ramena i vrata, njene gole ruke, njena riđa kosa, sve je to lepršalo, kao da duvaju vetrovi. njene zelene oči bile su svetle od radosti. pala je na pavla koji je bio zastao u ulazu, da se raspita, jesu li mu bratenci, gore, u sobi. bila ga je zagrlila, kao da mu je žena. počela je, kao neka njegova žena, da ga ljubi. on se nasmeja u prvi mah, ali je odmah zatim odgurnu i dreknu. ti si suludnica. đe ti je muž. ana je prva istrčala za varvarom, kad varvara izlete. ona je videla te poljupce. stade preneraženo. za njom iziđoše i petar i đurđe, iako nisu znali šta se zbi. petar nije stigao da vidi kako mu žena pavla ljubi, ali je stigao da vidi kako ga uzima pod ruku, i kako ga vodi, kao da su mladenci. preblede, ali ništa ne reče. namrgodio se samo, i kad stiže do pavla, uze ženu pod mišku i odgurnu je od pavla, tako da su to svi videli. osramoćena i ljuta, pocrvenela, žena mu samo doviknu. ti si, petre, dite. ditetina. u opštem grljenju i ljubljenju sve je to prošlo, kao da je bilo pa prošlo, ali je pavle primetio da ga petar prima hladno, i da ga petrove oči gledaju neprijateljski. on onda nasluti da je, posle toliko nesreća u životu, tu, na dnu tog drvenog stepeništa, susreo još jednu nesreću, koja ga je stigla. petar je ostao ćutljiv, i durljiv, celo to veče. varvara je imala suze u očima, od radosti, i nije pogled skidala sa pavla. isakoviči su, to veče, dugo sedeli, u kujni traktira, gde su večerali, a još duže u sobi petrovoj, gde su zoru, u razgovoru, dočekali. za vreme večere, đurđe koji nije bio glup čovek, iako je zbijao glupe šale, da nesreće u porodici zabašuri skretao im je pažnju na to, kako papežnici, koji sedaju za sto, da večeraju, prave krstove. đurđu nije bilo smešno to, što se papežnici krste, pre jela, nego kako se krste. praveći, palcem, krstiće, na čelu, na nosu, na bradi. veli. mi, šizmatici, gladni, pa metanišemo od gladi, a oni, šokci, ubogci, pa ih svrbi brada od gladi. uzalud mu je varvara dokazivala da svet zahvaljuje bogu, da ima nasušni hleb. petar je sedeo ćutke, i jeo, ćutke. ana je pokušavala da bude vesela, i pričala je šta je sve bilo, u temišvaru, dok je pavle bio u beču. međutim, kao svaka mati, ona je uveče, obično, bila brižna i pitala se, kako li je njenom sinčiću, i ćerčici, sad, u novom sadu? iako su deca imala dadilju. ana je bila lepša nego ikad. bila je u svojoj omiljenoj, crnoj, krinolini, sa korzetom zelenim, od velura, i bilo joj je toplo. njene crne obrvice bile su kao srasle, to veče. ona je, krišom, pratila, očima, svaki pokret, i pogled, jetrve. ana i đurđe su bili primer potpune ljudske sreće. bili su ostali bez dece u traktiru, pa im se činilo, kao da brak tek počinje. ana je bila ostala u drugom stanju. jedina žalost njena bilo je to, da joj je otac odveo, u goste, decu. šta li sad rade njena deca, bez majke, u novom sadu? njenog je muža to ljutilo. đurđe joj reče da nema šta da brine, da nema šta da brinu. nisu deca ostavljena tuđinu, nego dedi i bapcu. bapcem je đurđe nazivao, ljutito, svoju taštu, agripinu bogdanovič čuvenu lepoticu. ona je tada bila uzela tek četrdesetu, i treću, ali se osećala mlada, i te kako. on je znao da je ona bila protiv toga da mu dadu anu. pa je nije trpeo. a ni tašta nije marila zeta. veli, prost je. ona je za nešto bolje spremala ćerku. kad bi se njegova žena malo smirila, pri pomisli da deca imaju dadilju, ona bi posle pronašla da je i to razlog za tugu. veli, dadilja ne može zameniti majku. šta li rade, kad vide da imaju dadilju, ali, siročići, da nemaju, kraj sebe, majku? šta li rade u novom sadu? štipaju, đe ne treba, dadilju. uzviknuo bi onda đurđe. dešavalo se, posle, tako, uveče, kad bi kod ane sedeli, da petar i varvara, rano, odu. pavle bi onda pitao. šta im bi, zašto idu tako rano? a đurđe bi onda upirao prstom, ili mahnuo rukom, prema zidovima iza kojih, njegov brat i varvara, stanuju, pa bi, tužno, dodao. tamo, pajo, nije više, kao što je pre bilo. nešto se prema pričanju đurđevom događa, u tom braku. katkad su ih čuli, kroz zid, kako se, noću, prigušeno, supružnički, svađaju. petar ujutru ćuti. a varvaru nalaze uplakanu. ali, šta je uzrok, to neće da kažu. ana je smatrala da je zlo još veće. ne vole se više. petar se još drži ponosito, i ćuti, ali je postao ljut, i grub, što pre, nikad, nije bio. grub je i prema varvari. pavle se sećao onda da je petar bio vrlo lepog ponašanja, pre hladan, uobražen, na svoje junaštvo, na svoje bogatstvo, na svoju ženu. govorio je sa njom učtivo. ana mu reče da joj sad podvikuje, grubo. đurđe je pričao pavlu, kako pokušava, prekodan, da unese malo veselosti u tu sobu. otud, otud, on ih podseća, kako su, pre, bili sretni u braku, i kako im je bilo lepo. kako su se voleli. ali ne pomaže. petar samo ćuti, a njegove, pre tako blage, plave oči sijaju sad, u nekom ledenom, zlom sjaju. a varvara ima uplakane oči svako jutro. ali zašto sve to, neće da kažu. iduće veče, činilo se, da će se porodični krug, isakoviča, u temišvaru, razveseliti i biti srdačan, kao što je nekad bio. ispitivali su pavla o beču. pavle onda pokuša da svoje bratence i njihove žene zavara slikama baroknog beča, pa poče da im opisuje bašte belvedera, karlskirhe i dvorac u šenbrunu, ali to isakoviče nije zanimalo. pavle je prošao tuda, u ratu, na konju, a sad je to video, uzgred, sa dosadom, pa je tako i pričao. petar je, isto tako, video beč, sa konja, u galopu, ana ga nije videla uopšte. a varvara samo u detinjstvu. jedino ga je đurđe znao, ali on je najmanje za beč mario. isakoviči su, zevajući, slušali o beču. žene su, istina, raspitivale, kako su bečlike obučene, ali uzgred, i to. pavle im je pričao, kako trgovci ženskih haljina, iz pariza, imaju običaj da šalju, u beč, lutku, prirodne veličine, kao ženu, da pokažu nove tvorevine svojih krojačica. to je malo razdrmalo varvaru i anu. đurđe je pričao da je bio u teatru, u beču, ali da se iz tog teatra, kao drage uspomene, seća samo jednog večera, kad je, u jednoj loži u gledalištu, iznenada, ugledao jednu svoju rođaku, koju godinama nije bio video. ženu ritmajstora slavonskih husara, simeona vukosavleviča, darinku. veli, kad je nju ugledao, za vreme pauze, sa balkona, doviknuo joj je. rinka, jesi li ti to? a, kaže, ceo teatar je u njih gledao. pavle je, dabogme, najviše pričao o školi jahanja u leopoldštatu. šta priča o beču pitali su oficiri đurđa kad se raščulo u temišvaru da se pavle vratio. šta je u beču, novo? ali je đurđe odgovarao, samo, da je beč, ko beč, a da je pavle tamo video jednog mrkova, isto takvog, kao što ga ima kum mališa, u temišvaru. isakoviči su se, razume se, raspitivali i o rosijskoj ambasadi i rosijskom ambasadoru. pavle im je onda pričao o volkovu. veli, sekundsekretar grofa kajzerlinga, u beču, obećao im je da će naselje njihovo biti zajedničko. da ih neće rastavljati. on, pavle, zato, nada se da kad se budu javili u kijevu njihovom rođaku stepanu vitkoviču, brigadiru, i njegovom sinu, potpolkovniku vitkoviču, jako polkovnom komandiru da će se sve svršiti dobro. biće deo jedne silne zajednice, silnog, rosijskog, carstva. zaboraviće, kao ružan san, austriju. osetiće da više nisu ostavljeni, sami sebi, sitni, da ih premeštaju, da ih pretvaraju u paoriju, da njihove ljude herrschafti kupuju i prodaju, kao stoku. osetiće u rosijskoj vojsci ono, što je najslađe na svetu. silu, moć, snagu. istini za volju, pavle je priznavao da je volkov govorio, da, oni, od rosije isuviše očekuju. da je on, pavle, sposoban samo za iluziju, ali ne i za analizu. pa su onda tumačili ani i varvari šta je analiza. đurđe, onda, to veče, zapita. a hoće li rusi dati po jedan čin više, kako je ševič obećao, kad ih je pisao na svom spisku? pavle se tog pitanja i bojao. veli, zna da je đurđe pisan u pašport, samo kao kapetan, a trifun kao titularni major. zna da je on, pavle, upisan u istom činu. pa je, zatim, ućutao. bržebolje dodade, da mu je volkov rekao da će, možda, moći videti caricu, u rosiji, koja ove godine ulepšava svojim prisustvom moskvu, a stanuje u dvorcu, koji se zove golovin. kud li ta imena nađu? pitao je đurđe, neveselo. pavle onda poče vaditi neke hartije, pa reče da će u petersburgu žene moći da vide čuvene dvorce, koji se zovu monplaisir i monbijou, a pored njih i fontanu, koju je petar veliki mnogo voleo, a koja se zove samson. pričao mu je, kaže, volkov, i to, da njihove žene, ako budu bile kadgod u dvoru, na balu, treba, za vreme noći, tri puta, haljinu da promene. a kad varvara upita za caricu, pavle joj reče da mu je volkov pričao da je lepa, vesela i da voli igru. a voli i maškaratu. pojavi se, katkad, kao matroz, iz holandije, a, katkad, kao franceski mušketar. a katkad kao kozak, koji se zove hetman. to je žene razveselilo. đurđe onda uzviknu, a da li je pavle ispričao da je on titulu majora već dobio, i da oni, isakoviči, imaju u familiji, kozaka. kad bi volkov mogao da vidi trifunovu ženu, kumru, kad obuče tesne čakšire husara, nikad je više ne bi zaboravio. pavle onda dodade da mu je volkov pričao i nešto neverovatno. ako budu išli u kronštat, na igranku, videće, svojim očima, pravo čudo. kaže da, tamo, pozvane, na igranku, ne uvode stepenicama, na sprat, nego da ih neke drvene sprave, u cveću, podižu, pravo, u salu. isakoviči su se na to, u temišvaru, zgledali kao u čudu. đurđe onda reče pavlu, a što ne reče volkovu, na to, da oni, srbi, znaju da je to sve lepo i krasno, ali da su međedu, dok ga navukoše na krušku, iščupali uvo. petar pogleda hladno pavla, pa reče, da je njega, pavle, u beču, izgleda, zaboravio. kakvu su njemu pisali šaržu? pavle na to, snuždeno, pognu glavu. veli, neprijatno mu je da prizna, ali je volkov tvrdio da petar, u đeneralovom spisku, figurira kao kornet. začudo, u opštem zgražanju, petar se smejao. on je, sa kiselim osmehom, govorio đurđu. čuješ li ti, debeli, kud smo stigli, slušajući paju? kako kažu? nema šarže moje na spisku? pa dobro, dobro. ti ćeš, debeli, moći da iziđeš, pred svog senatora, kao premijermajor, a ja ću svom starom, stritceskom, reći da me paja vodi u rosiju, sa konja, na magarca, u mobu. aha. aha. a kad pavle uzviknu da to još nije svršeno, i da mu on nije kriv, petar se durnu i dreknu. dockan kukaš, dugonjo. aha. aha. more neka pišu, lajtnant, premijerlajtnant, kornet, vahtmajster, što god im je za srce priraslo. ne idem ja šarže radi, ni sreće radi u rosiju. idem, što si me ti, dugonjo, svojim jezikom, na to naveo. a skinuli su oni u rosiji čin, i mom joldašu, atanacku ađanskom, pa je ipak sve, u prvoj bici, povratio. aha. aha. idem, a pre ću prositi po kijevu, nego da moljakam pardon u temišvaru. varvara, sirota, valjda da olakša brige mužu, poče da priča kako će i u rosiji biti nekog reda. moraju činove davati prema ševičevom spisku. pa će se videti čin koji je petar u austriji imao. muž joj na to podviknu, grubo, da žene, o vojenim stvarima, ne treba da laju. pavle na to ućuta, kao da ga je neko po ustima udario. nikad nije bio čuo petra da, tako, sa ženom govori. bilo mu je hladno oko srca. da bi se nekako opravdao, pavle onda ispriča, kako je on hteo da kaže, šta treba, kajzerlingu, ali ga je sekundsekretar njegove grafovskaje ekselencije upozorio da mu se može desiti da i u rosiji upozna zatvor i karaulu. ima tamo i unakazanija knutom. a biva katkad i urezanija jazika. to izazva uplašenu ciku žena. pavle im reče da mu je volkov tumačio da rosijsko carstvo, posle tolikih ratova, ne želi da učestvuje opet u ratu. rusi žele da austriju zadrže uz sebe, lepim. ne valja, kaže, da srbi stalno nešto protestvuju. rosija se mnogo namučila u prošlom ratu, a stradala je i franceska i austrija, pa i prajska. svi žele mir. svi su umorni. jes, što kažeš. čuo se đurđe, snuždeno. svi su bolesni osim kilavoga braje. to smo mi. o svom doživljaju sa božičkom, pavle nije pričao. a ćutao je i o tom, da vide svoju bečliku. zapita samo za trifuna i kumriju. đurđe onda ispriča da je trifun pošešuljao i uzeo u kuću neku mahalčanku, mladu, čijeg su muža ubile potere, na begeju. to je neka ličanka, od onih što su sa popom todorom bili u hrtkovcima. pavle se seti onda da je to bio neki zekovič, što je pucao na indžilira u mahali, a seti se i da mu je ženu video. video i u snu. bio ih je zaboravio. đurđe onda dodade da je kumrija videla tu ženu, ili čula šta se o tom laje, pa je javila trifunu da mu se neće vratiti, i da mu ne da decu. ona je otišla ocu, kapamadžiji grozdinu, kao bajagi da deca vide, pre polaska u rosiju, dedu. a sad je, zbog te švalerke trifunove, rešila da napusti muža. pavle se kao skameni kad to ču. kakve veze ima, zekovič, i njegova pucnjava, i nesreća, sa ljubavlju supružanskom, koja bi trebala da bude večita? zar pogibija tog nesretnika, na begeju, da razori brak trifunov, koji je bio tako topao? zar to nisu nekakve mađije? petar se, međutim, svemu tome smejao. kaže, odobrava trifunu. muškarac pravi, ne bi ni trebao da se ženi, oficir. ništa nije lepše nego biti raspuštenko, i sam, slobodan na svetu. ana, žena đurđeva, onda, skrenu pažnju petru da je sve to lepo i krasno, ali da trifun i kumra imaju decu. šestoro. petar joj odgovori, osorno, da bi on rado primio u kuću trifunovu decu, jer on nema dece. čini mu se čak, kaže, da ih neće ni imati. varvara na to saže glavu. valjda da bi sa sebe skrenula pažnju, i oči, koje je gledaju, ona reče da ona ne veruje da su se kumrija i trifun razišli, tako daleko. u tom, da je trifun doveo u kuću tu sirotu ženu, udovicu, ne bi trebalo videti, ništa ružno. to je sažaljenje. trifun ima i serce i dušu. međutim, đurđe je vrteo glavom na to. veli, može trifun imati, koliko hoće, serca, i duše, ali dovesti lepu, mladu, ženu, kod žive žene, u kuću, nije dobro. nije dobro, kraj žive žene, imati u kući još jednu mlađu, a lepu. čovek je stvorenje slabo. uživa da vidi, i zagrize, lepu jabuku, ali ako mu je nadohvat ruke i tuđu. ana se ljutila, da tako govore. ona je žalila kumriju. grehota je i sramota, veli, to, što je trifun, tako mator, učinio. greh je veliki, kad muž ženi, koja mu je rodila šestoro, nanosi takvu muku. nije čudo što je kumrija napustila kuću i vratila se ocu. zar je trebala da se vrati trifunu i da gleda kako trifun ašikuje i pilji u lepu mladu udovicu? nego možda se oni, ipak, varaju? trifun je dobar čovek. bio je dobar otac i dobar muž. možda mu je pao mrak na oči, slučajno, ali će se valjda osvestiti, brzo. kao što se svetlost i mrak u životu smenjuju. trifun priča, kao da se podetinjio, da je mahalčanka onakva kakva je bila kumra pre deset godina. eto to je. ali se vara trifun, ako misli da će žena da mu otrpi to, samo zato što je njena mladost prošla. nismo mi turci. opasnost je da kumrija preboli, i decu, i ode, i ona, nekom mlađem čoveku. izgleda da su isakoviči zaboravili tu stasitu, plahovitu, ženu. ta ne čeka, da je teraju. ako je trifun osramotio nju, neće se ona obazreti, ni na decu. ne valja dražiti ženu. đurđe je odmahivao rukom na to. trtljaju, veli, žene, o onom što ne znaju. niti će kumrija napustiti svoju decu, zato što im se matori otac poajgirio, niti će ta mlada mahalčanka naći, u matorom trifunu, sreću. ima za ono što njoj treba, mlađih mahalčana, hvala bogu. nego, zlo je u trifunu. opametiće se kumrija, kad vidi svoju decu. ohladiće se i ta mahalčanka, kad je prvi žmarci prođu. bez starca nema udarca, ali dugo ne odjekuju. svi se mogu opametiti, kad prođe mesec, dva. ali se bojati za trifuna. kad se mator panj zapali, ne može ga ugasiti ni bog. petar im se smejao. zašto, kaže, kukaju toliko? pa nije trifun ni prvi, ni poslednji, muž, koji je ženu otpustio. tako su radili i naši stari, kad brak nije valjao. što se oni u to petljaju? varvara je smatrala da su česti porođaji krivi svemu. a osim toga, i to, da su isakoviči malo pomagali trifunu. sirotinja njihova, kaže, kriva je svemu. kumrija je bila tako lepa u petrovaradinu. a sad je jetka, zapuštena, neizdržljiva u braku. svaki čas je u drugom stanju. a ta je sirota žena tek uzela trideset i drugu. da su imućni, i trifun bi bio veseliji u braku. ovako, treba da, kao cigani pod čergom, krenu u rosiju. dite, ulepšava ženu, oli ružnja ženu. govorila je varvara, okrenuta mužu. ona je, veli, imala tetku, bogatu, malvinu, stritceski, udatu rodič, koja je imala šestoro. pa su ipak svi oficiri ludovali za njom i dvojica to platili, smrću. poružnjala je tek na sedmom porođaju. za sve to vreme, pavle je, ćutke, zamišljen, sedeo. petar ga je, ispod oka, posmatrao. zatim je petar ustao i počeo, nemirno, da hoda po sobi. njegovo, inače tako lepo, kao u devojke, lice, sa bojom majskih ruža, bilo je potamnelo, a u njegovim, inače tako blagim, plavim, devojačkim, očima, pojavio se neki pogled, zao. prišao je sveći koja je gorela na stolu, ispred pavla, pa je počeo da čeprka i pali ponova svoju, ugašenu, lulu. plamen sveće osvetlio je, za trenutak, dva, njegovo lice, kao nekog anđela. u kom se javlja nešto đavolsko. on se nasmeja i okrete ženi. slušam te, šokice, kako brbljaš, pa se mislim, šta si to večeras nakapala u oko? za koga se gizdaš i mešaš u razgovor, đe ti nije mesto? zar o deci da pitamo jalovicu? svi su se trgli, kad petar reče to. on je, istina, imao običaj, i ranije, da sumnjiči ženu da upotrebljava neke, franceske, kapljice, da pojača sjaj u svom oku, ali je to uvek samo u šali govorio. a nikad dotle, to, da je nerotkinja, nije u društvu pomenuo. bio je ženu, tim, kao skamenio. sedela je razrogačenih očiju. ana vrisnu i dreknu na petra. a đurđe je bio ustao i stao pred brata, da mu nešto kaže. međutim, pre nego što je, ma ko, mogao, ma šta, da učini, pavle je bio sa stolice skočio i đurđa odgurnuo. stajao je, onako krakat, viši skoro glavom, pred petrom, uhvativši ga za grudi. svojim širokim ramenima, on je bio zaklonio petra, toliko, da ostali nisu videli šta se među njima događa. međutim, nije se ništa događalo. pavle je sav drhtao. mucao je nešto što se nije čulo. petar je na to, još uvek smešeći se, zdrao ruku pavlovu, sa svojih širita na grudima, i govorio bratučedu, pravo, u lice, mirno, ali sa mržnjom. dur. kad ti kažem. a što se ti, dugonjo, mešaš u ovo? ako si se postavio za kvartirmajstora preselit nas u rosiju, nisi se valjda, za teftiš, ženama našim odredio. da nećeš od muža da braniš ženu? bolje da si svoju čuvao. đurđe je, ponova, skočio, među njih, ali je pavle pustio bratenca, isto onako naglo, kao što ga je bio i zgrabio. međutim, iako je đurđe bio težak kao džak, petar i njega odgurnu, sa pogledom, punim mržnje. dur. ne mešaj se u ovo, ako ti je život mio. ti vidiš šta nas je snašlo. a sve je ovo na nas podstrekanijem tog udovca proizišlo. kao da sam mu ja kriv, što je obudovio. ukloni se, debeli, kad ti kažem. a kad ga đurđe, i nehotice preneražen pogledom, kojim ga je petar gledao propusti, petar iziđe iz sobe, ne osvrnuvši se. ana se zaplaka, glasno. ona, koje se sve to najviše ticalo, sedela je, osvetljena svećom, nemo, i samo se u njenim očima videlo, sve, što se, za tren oka, bilo odigralo. za sve vreme, ona nije skidala oka sa pavla i svog muža. neki, neobjašnjivi, osmeh, titrao je na njenom licu. gledala je samo pavla i govorila, izgleda, samo pavlu. kad joj muž iziđe na vrata, a njena jetrva priđe, plačući, da je zagrli, ona reče mirno. eto sad se pokazao. dite je to. ludo. dite je to. ditetina. međutim, pavle to nije slušao. pavla je bio obuzeo gnev, koji se u njega retko javljao, ali koji ga je obuzimao, do ludila, kad bi se javio. činilo se bilo da će se baciti na petra. međutim, stajao je, nasred sobe, kao da je neku praznu senku držao. mucao je. ne slušaj ga, šokice. proći će to. mladost to laje iz njega bezumno. ja sam mu kriv. je l ti rekoh, đurđe? dok su raškoviči imali kneževstvo sve je u njih svetlo i čestito bilo. a sad? ajlugdžije, pa se kao ajlugdžije i ponašaju. naše preselenije u rosiju svršiće se, đurđe, raselenijem našim u sramotu i živinstvo. varvara se, za to vreme, digla i izišla, bez reči, za mužem. đurđe je bio seo, odmahnuv rukom, pa valjda da bi pavla umirio poče da priča, kako je nešto, između muža i žene, zlo, počelo, odmah, posle odlaska pavlovog iz temišvara. a tast je tome doprineo. stari stritceski traži da petar, ako već hoće da ide, ostavi u novom sadu varvaru. veli, hoće da mu je ćerka blizu, pri njegovom izdihaniju. da ima neku utehu u životu. idi ti, kaže, kud te oči vode. cigani ste vi srblji, a ne neki privilegovani nacion. idi ti, a ostavi mi ćer u očevom domu. pa da na proleće vidimo. možda će i ona naći svoju sreću. nisi ti jedini lepotan na svetu. ja sam ti je, kaže, dao, ali sam se prevario. ne dam svoje dete belom medvedu. moskalu. ana, svojim ženskim smislom za skriveno, tumačila je petrov bes, kao neku ludu ljubomoru. nije rekla na koga se to odnosi, ali je ispod oka posmatrala pavla. međutim, čestnjejši isakovič je sedeo, kao da se to, na njega, odnositi nikad ne bi moglo. ana je tvrdila da će varvara ostati, pre, mrtva, na putu u rosiju, nego da će odustati da ide. ona je rekla, ocu, da živa neće napustiti one, koji su joj bili postali mili i dragi u životu. isakoviči su bili kao neki talas poneli tu lepu, riđokosu, šokicu. ona je samo među njima bila vesela. njoj je u kući očevoj bilo dosadno. ona je priznavala da je dužna imati poštovanje prema svom starom ocu, ali je govorila ani da je ocu rekla da nije moskal na mesecu, nego da će mu dolaziti u posetu. doći će mu, čim rodi prvo. ne valja, govorila je ana, pavlu, što u nas, srba, ima isuviše zagrljaja i poljubaca, i među deverima i rođakama. kod šokaca to vodi braku. pavle je onda zaprepašćeno gledao u anu. bio je zinuo. siromah đurđe, koji je i sam hteo, pažljivo, da da na znanje, bratučedu, pravi razlog petrov, za ljubomoru, poče da kori ženu, što se uopšte meša, u to. veli, nije to, što je varvara nerotkinja, što dovodi do besnila njegovog brata, u braku, iako je i to teško. nije ni neka ljubomora prema nekom muškarcu. niko ne sumnja u varvaru. mlada je, pa se našla u nebranom grožđu. nego je zlo što ona priča o svom mužu, kao o nekom balavcu. petar neće preboleti, to. on može biti detinjast. može da bude i da je suviše uobražen na svoju lepotu. ali, kad plane, kod njega to traje dugo. kao one vatre na ceru, što male počnu, pa se šire sve dalje u daljinu. a teško je i to, da je varvara nerotkinja. već je tri godine u braku. a ne može biti lako petru. sirmijski husari su svinje, pa mu dovikuju, čim se pojavi u njihovom društvu. more, petre, ima l šta novo? što ne zapneš? pa da častiš, ako bude muško. ako ostanu sami, na putu za rosiju, sve još može da se svrši dobro. to nije ni prvi, ni poslednji brak, koji je bog zakrpio. ali, ako varvara ostane u novom sadu, a petar bude u kijevu, on, đurđe, misli da je u tom braku sve svršeno. ne drži se žena salutima što se preko meseca šalju. ni ljubavnim pismima iz kijeva u bačku. ženama treba drugo. a da mu ana, brzo, uplašeno, nije zapušila usta, dreknuvši đurđe, đurđe bi, možda, i, čim se žena drži, rekao. pavle je sve to slušao, odsutan duhom, zamišljeno. a kad đurđe ućuta, on zapita. a šta sam mu ja skrivio? i videlo se da to pita iskreno. ana i đurđe onda počeše da se zgledaju. pavlu, međutim, zaista, nije ni na kraj pameti bilo da bi petar mogao posumnjati, zbog njega, na svoju ženu. otkud to? nikakva, ni najmanja senka, nije mogla pasti na varvaru. bila je pravi anđeo. pavle je još uvek mislio da ga je petar omrznuo, zbog te selidbe u rosiju, ali se nekoj ljubomori petrovoj nikad nije nadao. šta mu bi? nosio je tog petra na rukama, kad su prvi put prelazili savu, u čamcu, i zaklanjao, od njegovih detinjih očiju, lešine. nikad, ni za trenutak, pavle nije bio udvarač varvare stritceski, u novom sadu, nego je od prvog dana dolaska u sirmijske husare mislio da uzme njenu siromašnu, ali lepu, i privlačnu, rođaku. a sad, eto, dočekao je da mu taj balavac kaže da potutkača glava ne boli. to je od petra dočekao. taj dugački čovek, izmučen u beču, bio je sad zbilja toliko klonuo, da se učini stariji, nego što je bio. svi su bili primetili, iako mu to niko nije rekao, da je, na slepoočnicama, osedeo, naglo. sedeo je, slušajući anu, i đurđa, pognute glave, poguren, sa glavom u šakama, po svom običaju. kao pod nekim teretom. kad se varvara vratila, pavle se trže i reče da je vreme da isprazne, njihovu sobu. neka kažu petru da je on, sve, što se reklo, već zaboravio, i da će, sutra, ove, što se dogodilo, smatrati kao neki san, nedostojan da ga se sećaju. zatim je napustio sobu, tako reći i ne pogledavši varvaru. varvara, međutim, koja je bila ušla, ćutke, nije zadržavala, ni anu, ni đurđa. reče im samo da je petar nestao iz traktira i otišao, po svom običaju, da se izduva. posle će se, kaže, opet vratiti, kao da ništa nije bilo. dite je to. ditetina. ako je on dite, međutim, ona nije. ona je rešena, kao i kumrija, da ode od muža i da se vrati ocu. đurđa je to toliko prenerazilo da za trenut ostade zanemeo, a zatim, odmahnuv rukom, izlete na vrata. a valjda da bi izrazio svoje mišljenje, o ženama, i braku, zalupi vrata, tako, da se sve treslo. ana je, međutim, sa suzama u očima, pokušavala da umiri varvaru. ona joj je govorila, da će sva ta bura, koja se u njihovoj familiji bila digla ta ko iznenada, proći, kao što bure, pune munja i grmljavina, praznih, prođu, leti, u temišvaru. sedeći na svom krevetu, varvara je sve to slušala mirno. veli, ana se vara, jako. ona je rešena da ide, jer više voli da se ocu vrati, nego da je petar ubije, jedne noći, kao drolju. uzalud je ona pokušavala da muža umiri, u duge, nedavne, noći, kad su se, do zore, prepirali, da se njoj ne može ništa prebaciti i da mu je ona dobra i verna žena. on joj kaže da oseća da oni u braku nisu sretni, i da nisu jedno za drugo stvoreni. ana se prenerazi, kad ču, kako varvara dodaje. da je to, uostalom, istina, i da ona u braku sa petrom nije našla sreću, koja se u braku nalazi. nemamo sriće veli. a kad je ana, očajno, upita, je li pri svesti, kad to govori, varvara poče da plače, da nije ni čudo, što u braku sa petrom pravu sreću nije mogla naći. to je dite veli. petar nju mrzi, jer nije rodila. a istina je da i ona njega, zbog tog, više ne voli. on joj postaje dosadan, kao da su je za nekog balavca udali. a kad ana poče da je drmusa, da tako ne govori, varvara joj, sa jednim, čudnim, osmehom, reče da su je, za petra, provodadžije udale, a da su se, njih dvoje, vrlo kratko vreme, voleli. ona se udala za tog lepog, mladog, oficira, kad nije ni znala šta udadba znači. ponela je bila i svoju lutku u krevet bračni. posle bračne noći petar je nađe, da šije novu haljinu svojoj lutki. petar je i lep, i mio, ali nije to što žena traži. ženi treba ljubavi, a u njemu nema ljubavi. sve je to igra za njega. a kad ana poče da joj govori, da treba da se opameti, varvara se osmehnu tužno, i reče da je to, što bi želela ani da prizna, teško protumačiti. veli, ona se za petra, bržebolje, udade, prosto zato, što su i njenu siromašnu rođaku, tada, za pavla, udavali. njena siromašna rođaka, kaže, pričala je njoj, bez stida, zanosne priče, o tome, kako je sretna, kako je pavle voli. njoj petar, od nekog vremena, prebacuje, svake noći, kako je nerotkinja, a ona, kaže, ne može da mu kaže da joj nije ni stalo da, sa njim, rodi. to je dite, veli. leži kao neko dite u njenom krilu. ona je željna nekog ozbiljnog, starijeg muškarca, koji duboko, istinski, voli. petar nije takav. dok ona izdiše, umorna, posle ljubavi, u postelji, vidi njega, kako na stolu sedi, i kako se smeje. kao da su vrapci. jest, katkad joj se čini da on nju kao neku vrabicu voli. on voli, kao vrapci. zato ona ne može da rodi. a kad joj ana podviknu, da ućuti, varvara joj reče da je sad počeo da je sumnjiči da se zagledala u pavla. uzalud mu ona ponavlja da je poludeo, da je sramota da to svojoj ženi govori, i da su oni i pavle rođaci, i da ni senke neke pohote prema pavlu, nikad, osetila nije. petar joj je zabranio da, ubuduće, pavla zagrli, ili poljubi. ubiće je, veli, ako je bude video da se još jednom tom dugonji, o vrat, obesi. dite je to. ditetina. a rekao joj je da je jalovica, još nekoliko puta, kad su odavde istrčali, a ona to više neće da trpi. a kad ana poče da preklinje, da nikom o tom ne govori, da ućuti, varvara joj odgovori da više ne misli da ćuti, nego da će se ocu vratiti. pa dodade, kao uzgred, da je uverena da su je, slučajno, za pavla udali, već davno bi dece bili imali. sirota ana, kad to ču, odskoči i ciknu. a kad varvara zaplaka, ana poče i sama da opet plače i da se krsti. prema jednom aktu karaulnog oficira u temišvaru, rosijski kapetan pavel isakovič bio je primljen, kod engelshofena, u nedelju 28. avgusta godine 1752. ušao je kod komandanta pred podne, a izišao, kad su zvona u temišvaru, u crkvama, prestala da zvone. šta je sve pavle rekao tom velikom gospodinu, koga su srpski oficiri, u temišvaru i varadinu, smatrali za srpsku majku, i šta je sve taj veliki gospodin rekao čestnjejšem isakoviču, to nikad nije bilo sasvim jasno familiji. pavle je bio poznat, među isakovičima, da ne priča rado, i da prećutkuje rado. veli, čemu da se izvesne stvari pričaju i kažu? čemu pričati ono što je prošlo? svi smo smrtni, pa ćemo sa ovog sveta, ko pre, ko posle, otići. pa će sve, što je prošlo, postati besmisleno. kao i da nije bilo. a ono što je rečeno, kao da niko rekao nije. međutim, kad bi ga bratenci, docnije, u rosiji, u njegovoj kući, u bahmutskoj provinciji, namolili, pavle bi ispričao, ponešto, o toj svojoj, poslednjoj, austrijskoj, audijenciji. nije bila tamo, kaže, gde je engelshofen živeo, nego u korpusnoj komandi, na glavnom trgu, temišvara, gde je bio dignut spomenik svetoj trojici. sedeo je, kaže, neko vreme, u predsoblju, među kirasirima, koji su ga gledali, kao da se spremaju da ga iseku, u svojoj mržnji. da bi i on čuo, spominjao se i kapetan tercini. on je gledao kako straže paradiraju pred komandom i trudio se da gleda kroz prozor i gladi brke, kao da na nekom prestolu sedi. bilo mu je, kaže, izrjadno zadovoljstvo da kao rosijski oficir, u temišvaru, šeta. moglo je biti pola sata pred podne, kad su ga, kaže, kao da ga ponova apse, poveli. engelshofen ga je primio, ne gledajući u njega, a kad je stao, dva kapetana su pored njega sela. engelshofen je tek tad počeo da se dere na njega. bio je, za to kratko vreme, jako ostario, a bio je ispružio noge, pod stolom, tako da su se pavlu te noge, te čizme, te špore, činile tolike, kao da engelshofen raste, raste, pod stolom. dugo je trajalo dok se udostojio da malo ućuti. često je zatvarao oči, a katkad je bilo očevidno da i ne čuje kao gluv. on, pavle, trudio se da sve to mirno otrpi. starac je, kaže, vikao da on zna da bi oni, isakoviči, da mogu, ceo temišvarski banat u rosiju preneli, ali da će ih ta šala skupo stati. ako dozna da nagovaraju ljudstvo da se u rosiju seli, sve će ih, tu, na trgu, pred komandom, povešati. on je pokušavao da ih u beču brani, on nema protiv toga da oni ostanu srbi, šizmatici, ali ne dozvoljava da postanu moskali. kad je engelshofen ućutao, kaže, on mu reče, glasno, da oni, isakoviči, znaju da ih je on branio u beču, a da je i pri razvojačenju potiskog krunskog okruga bio na našoj, serbskoj, strani. znaju da ih nije dao ni kraljevstvu hungarskomu, lako. da nije odobravao ni to, što se njihovoj šizmatičkoj religiji, na dvoru, prebacuje. nije odobravao ni da nas teraju na zemlje u hungariji, da budemo paori. pa da nas mogu kupovati i prodavati, heršafti. kao stoku. sve mi to znamo. pa sam zato ja došao, a u ime mnogih drugih, da mu kažem da će njegovo ime, u nas, uvek evetlo i pošteno biti. da mu to ni naša huda siromaš nikad neće zaboraviti. klanjam mu se i došao sam da svedočim kako sam otišao do beča kao i drugi i dobio rosijski pašport, a da platim, ako sam neku štetu naneo, pod moranjem. nisam hteo da odem, a da mu se ne poklonim. starac ga je, kaže, slušao, sa rukama iza ušiju, kao neki olinjao, ogromni zec. imao je iskolačene oči. zatim mu podviknu, da je osedeo u temišvaru, zbog njih, i da niko ne treba da ga podučava, šta nam je dato, a šta nam nije dato, kad smo u austriju došli. zna on, napamet. extractus punctorum privilegialium. mi, isakoviči, ako baš želimo, možemo ići, ali nemamo prava i mahalu sa nama odseliti. a mene će, kaže, kao emisara arestirati. pavle je pričao da je onda osetio da mu se muti u glavi, pa poče da se kaje, što je uopšte dolazio, da tu babu vidi. taman je, kaže, hteo da mu se poveri i zašto će u mitrovicu ići. trgao se, kaže, u poslednjoj minuti. zatim mu reče da karaulni oficir, izgleda, nije podneo izveštaj, tačno, kako sa njim, isakovičem, stoje, sad, stvari. ni kakvi su u njega papiri. pa onda poče da predaje engelshofenu, i svoj pašport rosijski, i pismo grofa kajzerlinga svakomu koga se bude ticalo gde se crno na belo umoljavaju sve komande, i sve vlasti, da se kapetanu nikakva smetnja pri selidbi ne čini, nego, naprotiv, ukaže pomoć. a na tome su se crneli, ne samo rosijski, crni, dvoglavi orlovi, nego i austrijski, dvorski. starac se onda, kaže, bekeljeći se na papire i potpise, sav promeni. reče kapetanima da mogu otići. ne preostaje mu, kaže, ništa drugo, nego da mi, da sednem, ponudi, pa da se razgovaramo, kao oficiri. želi mi svaku sreću u rosiji. žalosno je, kaže, žalosno, da su tamo toliki otišli. srbi su, kaže, služili, verno, austriji, pa će služiti, verno, i rosiji. žalosno. žalosno. pavle je pričao da su, posle toga, engelshofen i on, mirno, razgovarali. starac ga je pitao koga sve vide u beču. a on mu je pričao da je rođen godine 1715, i da je svet, i ratove, počeo da gleda, svojim očima, od godine 1735, kada su primljeni u austrijsku vojsku, iz koje sad odlaze. prva velika prevara, koju su doživeli, u njoj, bila je što su ih, stalno, varali obećanjima, da će se u serviju vratiti. zatim su videli da su samo ajlugdžije u toj vojsci. rekao je engelshofenu pričao je posle pavle da je tekelija preveo, kod sente, kroz baruštine na tisi, noću, po zvezdama, sve trupe princa evgenija savojskog, i omogućio pobedu, a nikad mu ni hvala nisu rekli. eno sad tekelije u rosiji. engelshofen ga onda probode pogledom, pa mu reče da su tome svemu samo crkve krive. one dele na šizmatike i papežnike, pa to ni dvor ne može da izmiri. on se celog života svađao, oko toga, sa fratrima, ali su u beču moćni. i on se raduje što odlazi. ne u rosiju, ali iz temišvara, u beč, u grobnicu. glupost ljudska je uspela da mu smrt omili. a njima neće biti bolje, ni u rosiji. ma kako da im bude pričao je posle pavle da je rekao starcu gore nego, posle razvojačenja, u temišvaru, ne može im biti. da mogu, oni bi se svi u tursku vratili. za srbe nema pravice u ovom carstvu bečlija, nego je sve licemerno. traže od nas i ono što ni turci, nikad, nisu tražili. da budemo tuđi paori, na tuđoj zemlji. engelshofen mu onda reče da će im to i u rosiji tražiti. nikada uzvikivao je pavle. tamo će biti, svi, vojnici. isakoviči žele da umru kao vojnici, u bici. a ne u postelji, kao sindikusi, trgovci, pisari, gaziblate. engelshofen mu reče da su to mogli i u austriji imati. pavle mu je onda pričao da nisu samo oni prešli iz servije, nego su sa sobom i mnoštvo naroda preveli. došli su sa njima i rođaci, i kumovi, i sirotinja. sve je to došlo, da živi na oružju, a ne da heršaftima kopaju zemlju, kao što moraju hungrijski jobađi. svi su oni prevareni. međutim, nisu oni izišli iz servije samo da sklone glavu. njih su austrijski đenerali zvali, da preću na hrišćansku stranu, da žive u hrišćanstvu a gde je to hrišćanstvo? nisu izigrani samo isakoviči, svi su oni prešli na nesreću. velika je to prevara. engelshofen mi reče, onda, pričao je pavle, kao neki kajzerling, da se mi mnogo tužimo, kako nas drugi varaju, a sami sebe varamo. on mu onda odgovori da je želeo da mu kaže sve to, što nije mogao da kaže garsuliju. da mu kaže zašto im je dozlogrdilo. u turskoj ih niko nije lagao. turčin je retko reč gazio. a kad je pogazio, činio je to obično, pandur, poturica, fukara, a u austriji je obrnuto. najviše ih lažu i varaju oni, koji su na visokom položaju. u turskoj ih je bašibozuk lagao. u hrišćanstvu, oni u svili i veluru. neka ga izvini što govori tako drsko, ali bog mu je svedok, govori istinu engelshofen mu doviknu. neka samo govori, slobodno. zna on ona dupeta na dvoru. ti su krivi svemu. u tom se slažu. isakovič onda reče starcu da njega, kao svog oca, poštuju, ali da onima u beču nije sveta ni zadata reč, nisu im svete ni rane za carstvo, a ni suze siromaha. sretan je što odlazi daleko. nije se za profoza svojih sunarodnika rodio. tako misle i njegovi bratenci. gospoda ovde vrlo su ljubazna, sve obećaju, sve potpisuju, pa se smeškaju, pa posle sve poriču. uzdišu. kažu nam. razumeli smo ih krivo. to nas je iz austrije oteralo. nismo mi bili neki privilegovani nacion, nego ajlugdžije, koje otpuštaju. a pošto nismo vični nemeckom jeziku, ili retko, varali su nas u papiru. u poslednje vreme, pravo da mu kaže, krv im je jurila u glavu, kad vide austrijski šešir i nojevo pero. doći će dan, kad će oni zažaliti za nama. kad budu videli, duž turskih granica, prazninu. starac se onda pridiže, teško, pa mu reče da ga je pažljivo slušao. ne smatra ga više svojim oficirom, nego rosijskim, pa je sve otrpeo, što je rekao. hteo je, kaže, da kod nas ostavi uspomenu učtivosti, ne zato što mu je do nas više, naročito, stalo, nego radi uspomene na naše mrtve, koje je u svom dugom životu, često, pod svojom komandom imao. bili su to hrabri, čestiti, pošteni, ljudi. samo, nesretnik sam, ako mislim da će za nama, u beču, zažaliti neko. kad nas ne bude bilo i kad duž dunava i slavonije ostavimo prazninu, dvor će, i njegov stari drug, grof harah, naseliti tamo elzašane i lotringijce, kao da nas nikad ovde nije bilo. ni pesma naša neće se tamo čuti, kroz koju godinu. rosijski ambasador u beču, kaže, čini austriji veliku uslugu, kad nas preseljava u rosiju. odlazimo, kao da slušamo garsulija. isakovič je posle pričao da mu je, kad to ču, bilo kao da ga je grom udario. tumbe mu se komanda okrete na glavu. htede, kaže, još nešto da lane, ali mu engelshofen viknu da može ići. a kad ja pođoh, natraške, pričao je pavle, učtivo, on se, iznenada, prodera, veselo. a šta rade pitao je one lepe žene naše? hoće li i one u rosiju? šta radi onaj riđokosi anđeo, što zatvara oči kad igra polonezu, kao jagnje belo? pavle onda upita. misli li na varvaru? a starac se prodera. ja. ja. ja. a zatim ga, kaže, upita. a ona crnka, sa sraslim obrvicama, što može da izdrži svaki pogled, a da ne zatrepće. ima li još onako lepu nogu? ja mu onda rekoh da je ana sretna i da ima krasnu decu. a ona velika, onaj grenadir, za žutim očima, kako je ona? ja mu odgovorih da je dobro. šta sam mogao? engelshofen ga je, kaže, sve do vrata, pratio, ljubaznim mahanjem ruku. ceo se čovek promenio. bio je oživeo. neka im kaže dovikivao je pavlu da ih stari engelshofen nije zaboravio. die schoenen croatinnen. on se, dabogme, seća i drugih, lepih, žena, što je prirodno, ali njih, i njihovu uspomenu, poneće iz temišvara, kao nešto najbolje što je u temišvaru imao. sve drugo je glupavo. sve je drugo bilo glupavo. neka ih pozdravi i sretan mu put. ja se onda zabatrga, pričao je pavle, a dade mi se na smeh, kako starac pamti ženu svakog među nama, a vas trojicu i ne pomenu. a kad iziđoh, kirasiri su se zgledali, začuđeno, kako sam veseo izišao. engelshofen beše, za to vreme, opet, utonuo, iza stola. poslednje što je od engelshofena video, bile su njegove noge, čizme, špore, koje mu se učiniše da rastu, rastu. napolju su zvona prestala da zvone podne, u temišvaru. a on je, kaže, bio zastao, kao da mu se neki teški kamen bio na srce svalio. u nedoumici, kuda će, tri puta se okretao, a šiljbok je triput pred njim pred persi uzimao. ono što mu engelshofen kaza, podrugljivo, nije mu više, iz glave izlazilo. nek se oni samo sele u rosiju. na njihovo mesto naseliće lotringijce i nemecke seljake iz elzasa. kroz koju godinu, po njihovim selima, u temišvarskom banatu, neće se ni pesma njihova više čuti. ostaće samo grobovi rasuti, kao što ostadoše u komoranu i ostrogonu. tišina će zavladati, tu, gde sad bagremovi mirišu i cvet opada, na mahalu. dok je živ hoće da zaspi na njenoj ruci ispod bagrema. prema jednom pismu bolešljivog rođaka pavlovog, lajtnanta isaka isakoviča, u novom sadu, izgleda da je pavle bio u temišvaru, do poslednjih dana avgusta, godine 1752. pošao je, kaže, za gradišku i mitrovicu, na dan svetog mučenika mirona, a to je po novom kalendaru bio dan svete mučenice rozalije, tridesetog avgusta. bio je utorak. i poslednja četvrt meseca. pavle mu je, kaže, pričao da je taj dan bio topao, kao pakao. leto je, katkad, u temišvaru, suvo i usijano, zaista, sa vrućinom, koja, kažu, dolazi u hungariju, čak iz azije. prelazi stepe i beskrajne ravni na svom putu, ulazi kroz planinske klance karpata i razliva se kao neka vulkanska lava po ravnici serbskog vojvodstva, koje je nekad bilo dno, u moru. u takve dane, tamo, ljudi beže od sunca i skrivaju se, pod drveća, u hlad, pa spavaju ošamućeni. a teško onom ko ih budi nehatno. može da, u trbuh, dobije brisu. psi, u takve dane, lutaju po temišvaru, a jezik im visi, i dahću, kao da su progutali slanu ribu na pesku. reže, i na decu. poslednje dane koje je pavle u temišvaru, u familiji, proveo, često je posle u rosiji, u svojoj kući, pominjao, ali ono što se tamo bilo u familiji desilo, ni onda nije bilo baš jasno i razumljivo. tačno je bilo samo to, da se petar isakovič, posle one svađe u traktiru kod zlatnog jelena, pojavio, sutradan, pri pavlovom stolu i da su se poljubili, kao da ništa nije ni bilo. petar se smeškao, malo, stidljivo, bio je malo prebledeo, ali je varvara pomilovala obojicu po kurjuku i smešila se na njih, sretno. petrova ljubomora, prema pavlu, bila je nestala, kao da je to neki topao vetar oduvao. ana i đurđe su kliktali, kad videše uspostavljenu familijarnu harmoniju. pavle se zagleda u varvaru i pomisli, kako ta žena ima lep osmeh, a još lepšu suzu. izgleda da je ta riđokosa, za jednu noć, uspela da, u duši svoga muža, stiša svaku ljubomoru. niko nije znao kako. kao što se na nebu menjaju oluje, gromovi, i duge, neshvatljivo, tako je to bilo i u varvarinom braku. petar je uzvikivao. što piljiš u moju ženu, dugonjo, kao štrk u jaje? ali je bilo jasno da se šali. pavle je, uostalom, navaljivao na petra da se pokori tastu i da, ili odustane od selidbe u rosiju, ili da ženu, do proleća, ostavi ocu. a može na proleće doći po ženu, a to će omekšati srce i starcu. petar je, nehatno, smeškao se na ženu, i tvrdio da će on to, lako, udesiti sa tastom, senatorom, u novom sadu. a varvara je imala svoj čudan osmeh, ženski, na licu, i gledala je pravo, u oči, pavlu. petar je, zaista, bio onakav kakvog ga je žena videla u braku. dite. iako je to bio čovek zašao u tridesetu, iako je bio junak, kad se gađao, pri povlačenju franceza iz praga, iz pištolja, on je bio, kad se ranio, kao neko malo ždrebe ranjeno. sad, kad je čuo da ga u rosijskoj vojsci samo za korneta pišu, bio je izgubio svoj mir inače uobražen, na ženu, na bogatstvo, na lepotu. bio je čak i u bratučeda posumnjao. petra nisu naročito cenili u generalkomandi u varadinu a zadržali su ga u vojsci samo zato što je bio dobio senatorsku ćerku, čiji je otac stajao, u komandi, vrlo dobro. petar je bio postao premijerlajtnant tek kad se oženio, ali papiri mu nisu bili u redu. bio je zaostao. kao i ostali isakoviči, nije napredovao, u miru. sve je uostalom bio pokvario, jednim potezom pera, kad je spisak đenerala ševiča potpisao, za odselitsja u rosiju. pavlu suvišna nežnost tuđe žene, petrove žene, nimalo nije bila mila. on nije osećao prema toj lepoj ženi nikakvu požudu. bio je uveren da njegova žena, da je živa, ne bi nikad posumnjala u varvaru. ali je sad osećao da mu ana i đurđe, to, ne veruju. isakoviči su znali da postoji i to ludilo, i takva ljubav, u svetu. đurđe je imao običaj da kaže, katkad, na račun svojih snaja, da su pijanoj snaši mili i đeverci, ali je i kod đurđa naglasak bio na pijanoj, a ne treznoj. međutim, isakoviči su znali da se dešavalo u sremu i slavoniji, da je dolazilo i do takvih ljubavi, u familijama, pa su se čuvali te sramote i nesreće, dobro. a ni tome nije bilo krivo ništa drugo, nego da su živeli, u familiji, kao na nekom ostrvu. ni među šokcima nije bilo mnogo žena koje su znale da pišu, i koje su izlazile u društvo, ili bile do beča, a među šizmaticima, još manje. sve su se te mlade žene, kao u zatvoru, vrtele u porodičnom krugu. udavače su čekale provodadžiju. devojke su držane, do udadbe, kao na lancu, a na prste su se mogle izbrojati one, koje su mogle da kažu nekom muškarcu i u futogu. doći doveče, imam nešto da ti kažem. te senatorske ćerke videle su i svoje udvarače retko. život im je donosio, u životu, obično samo dvatri putovanja. udavale su se za onog, koga je provodadžija doveo. a nesreća je bila velika, kad bi se posle, u familiji, pojavio neki rođak, lep i zanosan, muško. kraj sveg zapta, mnoge su žene onda srljale u nesreću. većinom bi se to svršilo na menjanju pogleda, stisku ruke, ili nekom brzom šapatu, pa i poljupcu, a zatim bi došao plač i suze u mraku, dok bi muž, kraj tih nesretnih žena, hrkao. odeljeni od sveta, zatvoreni u svoj krug, i sunarodnici isakoviča bili su izloženi takvoj nesreći, i na selu, pod udarcem sunca. porodice su išle familiji, često, u posetu. okupljali su se o praznicima uz vino i rakiju. žito se, pri kosidbi, oko njih, talasalo. ulazilo se u kolibe, u hladu, da se utoli žeđ, ali je i ženski glas, u takvoj prilici, zvučao zavodljivo. a muško oko moglo je da zbuni u kolibi i rođaku. kod varošana se takva sramota, obično, krila, dobro, ali na selu često bi se završila smrću. u gostima, u svatovima, kad se dojke tresu u kolu. a često je takva ljubav ostajala neznana i neispunjena želja. neka zla, mračna, podmukla, nevidljiva volja, božija, sastavljala je, tako, katkad, i rođaka, i rođaku. muževi su imali prilike da upoređuju, u svojoj kući, ili u gostima, svoju i tuđu ženu. žene da vide, uporedo, svog muža i nekog rođaka, đidu. neka čudna božija volja ostavljala je, u takva leta, i šizmatike, i šokce, u familiji, pod istim krovom, a iznad tih krovova bagremovi tada cvetaju i mirišu opojno. opada sa njih cvet, ali ne kao sneg, koji hladi čelo, nego pokriva, kao neki svileni, topli pokrovac, pa se pod njim ne može da nađe sna. ni u familiji stritceski nisu bili, u braku, svi, uvek, sretni. neki jesu, drugi nisu. neki su muževi bili ćelavi. neke žene su se brzo smežurale. a bilo je rođaka, lepih, brkatih, stasitih. varvara je znala da su se i njene tetke i ujne tresle, kad bi se pojavio neki njihov rođak voljeni, kao što trepere breze, kad duhnu proletni vetrovi. srodne su se duše našle. ma šta pridikovali fratri. još gore je bilo u aninoj porodici. moral pravoslavni držao je njene strine, čiji brak nije bio sretan, u gvožđu, do smrti. u kući jakova bogdanoviča devojka je imala da čeka kao na lancu, dok se neki mladoženja pojavi. a kad taj mladoženja nije bio ono, što je trebao da bude, te nesretnice su imale da čekaju da ih, od čežnje ljubavne, tek grč samrtni oslobodi, u starosti. katkad bi se, međutim, desilo da po neka gospoža ludi i u senatorskoj familiji, kad se pojavi, posle udadbe, neki rođak, zanosni. tada su te nesretnice drhtale, čeznule, a katkad i padale, vrele, kao kamenje koje izbacuju vulkani. za varvaru se to nije moglo reći. njen čudni osmeh, njen pogled, njena velika nežnost, prema pavlu, vređali su njenog muža, ali joj ništa nije mogao prebaciti. ona tu nežnost nije krila. a petru je bila, i u postelji, odana, lepa, slatka, žena. nikad niko ništa, u familiji, nije mogao da vidi između nje i pavla, što bi bilo ružno i nedozvoljeno. ali je pavle, ipak, otišao od nje i petra, sa osećanjem da treba da ode, što pre. mnogo je teže ispričati ono što se pavlu desilo, pred odlazak iz temišvara, u trifunovoj kući. isakovič je sad, kao oficir rosijski, morao da pazi da ne posumnjaju, u komandi, da on i njegovi bratenci bune svoje seratlije, koji su bili razvojačeni. zvao je trifuna zato, da mu dođe u traktir. da se dogovore kako će se odseliti. trifun dođe, ali sav drukčiji. imao je novu uniformu na sebi, a bio je ispeglan, čist, nagizdan, namirisan, a namirisani mu behu i brci. oseća se, kaže, deset godina mlađi. ni nalik na onog bivšeg, matorog, čoveka. imao je običaj da se proteže. kaže. nije ispavan. njegovu mahalčanku, koju je bio uzeo u kuću, dotle, ni petar, ni đurđe nisu bili videli, a senatorske ćerke nisu ni htele da je vide. to jest đurđe je pričao da je video tu ženu, jednom, kratko, u prolazu, u temišvaru, na trenutak, dva, kad su tu mahalčanku saslušavali, profozi. trifun je, veli, pretio da će ubiti svakoga, ko na nju ruku spusti. đurđe je pričao da je zaista mlada, lepa, vitka, pusta, crna. a kako se ljulja u kuku, to se ne može zaboraviti. gle, gle. doviknu mu na to ana. rešeno je zatim da pavle kaže, trifunu, da svi oni, cela familija, misli da bi najbolje bilo udati je, za nekog čestitog, mladog, seratliju, pre nego što krenu. trifunu treba reći da ta žena može pokvariti čitav njihov plan odselenija u rosiju. da je komanda traži kao ženu ubičinu, a mitropolija se raspituje za njega, trifuna, kao bezbožnika, sa drugom ženom, pored prve, u kući. trifun nije mogao, onako glavat, da na miša u mišolovci liči, ali se siromah snuždio, kad uđe u pavlovu sobu i vide da su ga čekali. kad mu rekoše šta mitropolija kaže, počeo je da psuje. ne može, kaže, da se načudi, otkud da sve to, već, znaju, u mitropoliji. kad pre? ali dok je on živ, sudnik tu ženu neće dobiti. okrenuvši se ani i varvari, valjda u nadi da će ih dirnuti, poče da tvrdi da im je đinđa zekoviča rod, pa da rođaku treba braniti. a kad ga ana upita, kakav im je to rod, đurđe joj doviknu, pre nego što je trifun, siromah, mogao, da odgovori. ej anko moja. ta kako da ne znaš. bratanica je popadije živke, sestričina naše babe milke, lele mene, trifune. međutim, trifun pogleda, ozbiljno, brata, i reče da ne valja sprdati se sa sirotinjom i da je tu ženu u rod doveo, da rođaku od aresta spase. ana ga onda napade da je pod starost doveo švalerku u kuću, kraj matere svoje dece. a trifun se onda podiže i pokloni ani, pa reče da je u njenoj kući, tako reći, a da nisu, drukčije bi sa snajkom razgovarao. odmerio ih je sve redom, pa dodade. ja sam mnio, naka, da brata zovete. a vi tražite vatre na lanjskom vatrištu. idte vi s milim bogom, a mene puščajte. pa htede da ode. jedva su ga zadržali. đurđe, koji je još uvek verovao da trifunu svraka nije popila mozak, poče da mu popuje da će mu se i husari sirmijski i ceo svet smejati. a kroz koju godinu, kad pedeseta uveliko prođe, nagrnuće uz matorog muža, na tu mladu ličanku, mladonje. trifun na to poče da klima glavom, i pokazuje svoje, žute, ogromne, zube, koji su mu, katkad, virili, kroz brkove. veli, neka se debeli za to ne brine. može biti da će nagrnuti mladonje. zašto ne bi? lepa je ta ličanka, pusta, lepota, diže u zvezde. pa nek nagrnu mladonje. jeste on, trifun, kraj žene, i dece, omatorio. ali se sad podmladio, ako to familija baš želi da čuje. jeste, mogao bi otac, po godinama, da joj bude. ali će se predomisliti mladonje. nagrnuće, pa će i otići, kad u matorog trifuna vide nož i pištolje. nek izvole. dok je on živ to mlado stvorenje niko pipnut neće. trifun je tad već bio osetio da je zapao u mišolovku, ali je u njoj sedeo i dalje, kao kad očerupanu, staru, orlušinu drže u kavezu. videlo se, međutim, na njegovom licu, da je došao kraj njegovom strpljenju. đurđe onda namignu na ženu i ana se podiže i povede i varvaru. one će se, reče, vratiti, kad mir božiji uđe opet međ braću. one su, kaže, uz kumru, a neće to, što trifun priča, da slušaju. trifun je sačekao da žene odu, pa se onda nekim pogledom, koji se u njegovim očima, nikad dotle, nije bio video, obratio pavlu. iako je stariji, kaže, on je pavla slušao, jer je tako od vuka ostalo, ali bi sad da se zna da njemu više, u kući, porednik ne treba. o toj mahalčanki dosta. pavle, koji je trifuna posmatrao, pogledom kojim je gledao svoje husare, kad padnu na preponi, ispriča onda da će i trifun dobiti pašport iz beča i da to u komandi, u temišvaru, već znaju. koliko će petar i đurađ povesti duša i konja, u rosiju, to treba da ispišu, to je odobreno, a trifun treba da traži propust, u temišvaru, za svih sto sedamdeset i tri, koje je upisao. sa ženama i decom. on, pavle, niti koga više zove u rosiju, preselitsja, niti kome misli da zapoveda. poći će o krstovudne, iz tokaja, pre nego što sneg zaveje duklju. pa ko dođe u tokaj dobrodošao, a ko ostane, neka mu je srećno. on odlazi sutra u mitrovicu i neće se, više, vraćati. valjda da zabašuri svoje jade, ljubavne, trifun onda poče da priča a kao da to prvi put čuju kako se čuje da, iz rosije, dolazi sin rosijskog generalmajora jovana stojanova, koji je neki njihov daljni rođak, pa će mnoge ljude da povede. a kako se komanda sad pašti da mnoge, upisane, u temišvaru, zadrži. čuje se da će oficiri, koji ostanu, dobiti grunt i plemstvo. janika antonovič, oberkapetan, potpisao je da ostaje i dobio je, kažu, plemstvo i sto četrdeset i pet lanaca zemlje u hungariji. ima kurvi u potisju, ali ih nema u pomoršiju, ni jednoga. svi se sele koji su se ševiču upisali. a njegova mahala sad samo peva i viče, a njima, isakovičima, psuje majku oficirsku, što ne kreću. đurđe, koji je žalio, iskreno, starijeg brata, poče na to da mrmlja, kako on razume da je trifunu seliti se, najteže. mahala je isuviše blizu temišvaru. komanda, da ih slomije, nudi, sad, i status militarni, onima, koji neće u paoriju, pod uslovom da se vrate u srem i slavoniju. stvoriće se zabuna oko trifuna. pre sedamnaest godina tako bar pričaju dva eskadrona rusina odjahaše u rosiju, uz muziku, na konjma, sa karabinima, pištoljima, sabljama, i racionim i porcionim novcima. lako njima. blizu im je granica. među nama, međutim, reče đurđe, dok stignemo do rosije, biće bednih i gorkih stradalnika. prošla su vremena monasterlije, viceduktora. petar, koji je imao običaj da celu familiju kiti nadimcima, a koji se šalio, i za vreme bitaka, zapita trifuna. a da li je čuo da će engelshofen odbiti da izda pašport udovcima i kurvarima? da rosijska carica dozvoljava uselenije samo u crkvi venčanima, a ne dozvoljava švalerima? trifun, siromah, sasvim ozbiljno, poče da priča kako se u generalkomandi čuje, zaista, da rusi nisu uspostavili samo dva, serbska, husarska, polka, nego da se formira i jedan hungarski, jedan moldavski, i jedan gruzinski polk. pavle onda, tiho, potvrdi da je ta vest tačna. zna to i rosijska, bečka, ambasada. valjda zato, što je on bio, zaista, podstrekač tih selidbi u familiji isakoviča, pavle poče da ređa imena onih, za koje zna da su rešeni odselitsja i da su pisali, sa svojim selima, molbu. zna, kaže, za kapetana zoriča, iz mošorina. za lajtnanta vlaškalina, iz titela. za kapetana savu rakišiča, iz bečeja. za lajtnanta nedu markoviča, iz mohola. za lajtnanta petra bajanca, iz kanjiže. za kapetana petra plemenitog vuiča i lajtnanta maksu vuiča, iz martonoša. za kapetana nikolu šterbu, iz nađlaka. za kapetana georgija filipoviča, iz glogovca. a čemu ih nabrajati? ima ih tolikih koji čekaju, a ima ih i koji su arestovani, pa ima i koji će pomreti po zatvorima. sve bi krenulo da može. ko ne bi krenuo, kad bi znao da nas negde nešto lepše čeka? petar, kome đavo nikad nije dao mira, zapita onda, glasom novorođenčeta, trifuna, da li se i gospoža kumrija i ta njihova rođaka, udovica zekoviča, spremaju u rosiju? za trenut nastade tišina. trifun, međutim, reče, na to, nekim glasom, kao iz bureta, da je ta njihova rođaka, đinđa zekoviča, iako je izgubila muža, široka, vedra, priroda, kao što je žito puno bulki, kad se talasa. selja je to, seljanka, pa i u žalosti ostaje dobra, i sa smehom u suzama. ona druga, njegova, na žalost, ćerka je kapamadžije grozdina, ćerka zanatlijska, uzana, namćor, sve bi nešto sa iglama, sve nešto da zašije, da zakrpi, da prikuca. ne ume da raširi krila. da utre suze. đurđe je, docnije, pričao da je najluđe, u tom njihovom porodičnom zasedanju, u traktiru, kod zlatnog jelena, bilo to sažaljenje, koje je trifun, očigledno, imao nad sudbinom trifuna a potpuna neosetljivost za nesreću žene, koju otpušta, i koja je mati šestoro dece, koje mu je rodila, lepa, bogata, mlada, verna. pavle ga onda zapita otvoreno. gde mu je žena? trifun je sad odgovarao mirno, bez stida, kao da je to neka šala. veli, otišla je u goste kod oca, kapamadžije grozdina, u rumu. odvela je i decu. rekla je da ih vodi da deca vide dedu, pre nego što pođu u rosiju, sa roditeljima. a tek kad je u rumu stigla, poručila mu je da više ne misli da se vraća i da mu decu ne da. tužiće se, kaže, mitropolitu, zbog njegovog haremluka. pismeno mu javlja, kaže, konac braka. a kad ga pavle zapita, mirno, a kakva je to udovica, koju je u kuću doveo, i šta će da radi, ako mu oni, njegova braća, zatraže da je vrati porodici njenog muža, ili vlastima? trifun se pomami. onako krupan poče kao dete da muca. veli, rekao im je već, da je o toj mahalčanki, dosta. znao je on da će pavle zaopucati, da ga o tom pita. ne bi, kaže, trebao da sluša brbljanje žena. kad bude došao u mahalu, videće kakva je ta mahalčanka. ubili su joj, na begeju, muža, a to je bio njihov seratlija. oni su ga doveli u mahalu iz potisja. to je sirota žena, žuta od popara, i nema na svetu nikoga. a kad ga pavle zapita, a gde ta sirota udovica noćiva, trifun ciknu, kao da ga je guja ujela. veli, sva mahala zna, ceo svet zna, da ta jadnica živi u kućerku njegovog, starog sluge, ananija. nije on, trifun, nikad sramotio ime isakoviča, pa neće ni sad, posle toliko rana i nesreća. ne treba slušati šta svet brblja. neka pavle ne zaboravi, da bi on, trifun, toj nesretnoj, mladoj ženi mogao biti otac, po godinama. a kad petar poče da se smeje, i zapita, misli li da seli u rosiju i gospožu kumriju, i decu, i tu sirotu udovicu što u kućerku ananija noćiva trifun tresnu pesnicom o sto i uzviknu. nego da šta? pa ne može valjda da ostavlja, usput, siročad, i udovice, pa da ga prokune cela lika i bačka. nije on ostavljao ni svoje ranjenike, ni u najgorim bitkama. ta žena će sa njima, to jest, sa njim, u rosiju. nema te sile zemaljske, koja može da odeli tu mladu nesretnicu, i njega. trifuna. a kad vide kako se đurđe i petar podgurkuju i smeju, trifun ih pogleda mučki i reče im da su balavadija i da paze da im se smeh ne pretvori u plač, čega na svetu, dosta, biva. traži, kaže, kad je već do ovog došlo, da ga ostave nasamo, sa pavlom. hoće sa njim da razgovara. đurđe onda odmahnu rukom, pa reče da će ih čekati, dole, sa ženama, da se večera. nada se, kaže, da se neće poklati. kad su ostali sami, trifun sede na postelju pavlovu i promeni i svoj pogled, i glas, i način govora. možda se poslednji put, kaže, razgovaraju, kao braća, a nema mesta za duga brbljanja. niko njemu ne treba da soli pamet, o nesreći koja ga je stigla. nije ni pre imao sreće i zna šta je nesreća. ima četiri rane, šestoro dece, koje mu je žena, sad, zauvek, odvela. ima ženu, koja je bila lepotica, koju je voleo, koja mu je bila dobra i verna žena. nikad on nije zašao u mahalu, za ženama. nema ni jedne, koja bi mogla da se potuži na njega. ni ovu nije tražio. ni ona nije tražila njega. susreli su se iznenada. to je božija volja. unazad sad ima šestsedam godina porođaja, dosade, dečje dreke, siromaštva, ženinog brbljanja. skoro i ne govore, posle poslednjeg deteta. nigde pesme, nigde sunca, nigde vazduha. kumrija je štalara. sad je našao bulku sred žita, žito se talasa, vetrić ćarlija, bagrem mu cveta. milo mu je da živi, od jutra do mraka. ponela ga je neka oluja, diše, kao posle nekog strašnog zaguša. oseća se mlađi deset godina. ide u rosiju. na pragu je jednog novog života. tu ženu ne da. nema on ništa protiv, da mu se gospoža kumra vrati. da i ona pođe. njeno se mesto, uz muža, zna. pavle, kaže, dece nema, pa ne zna da otac ne može u usta da stavi zalogaj hleba, a da ga ne zagorča suzama, pri pomisli na decu svoju, izdaleka. ali, ni to ga neće zadržati, od selidbe u rosiju. u susret nekom drugom životu. čak i ako mu se nikad više ne vrate žena, i deca. ovu ženu, mahalčanku, ovu sreću, koju je pod starost susreo, ispod bagrenja, dok je živ, napustiti neće. a puta, natrag, nema. trifun nikad dotle pred pavlom nije bio nanizao toliko reči. niti stajao tako, zaljubljen, sa izbuljenim očima. samo jego blagorodije pavel isakovič nije bio čovek koji pred izbuljenim očima popušta. njihovi ocevi, kaže, bili su braća. a kad je imao da gleda leš svoje matere, trifunova ga je majka na ruke uzela. kraj svega toga, on, pavle, namerava da učini sve što može, u beču, da se trifunu odlazak u rosiju, sa njegovom švalerkom, ne odobri. trenutak, dva, činilo se, da će se bratenci ščepati za gušu. trifunu, međutim, klonu glava, ali se posle ispravi, a bio je samo prst, dva niži od pavla. pokloni se pavlu, po običaju turaka, i reče mu. ejvala. e ne bi ga, kaže, dalje trpljeo, da zna da će mu se đinđa isprositi u pavla. pazi šta ti kažem. tvoja smrt, pajo, imaće hiljadu uzroka. zatim uze svoj trikorn sa stola i iziđe, snuždeno, na vrata. ode u suprotnom pravcu od ulaza u traktir i dugo mu je trebalo dok je našao izlaz iz zlatnog jelena. ana, žena đurđeva, predloži to veče da bi možda trebalo ipak videti i tu mahalčanku, kakva je. je li drolja ili upaljenica, pa hoće da se uda za oficira. da familija bar zna, s kim ima posla. ona, kaže, mni da za taj posao ne bi bilo dobro slati đurđa, a petar je nagao prema ženama. najbolje bi bilo da pavle, koji je najdobroćudniji među njima, ide. petar se tom grohotom nasmeja. dogovoriše se, dakle, da još jednom pozovu, đurđu, trifuna, a za to vreme da pavle ode do mahale i vidi šta hoće ta paorka. tako je i bilo. pavle se tako provozao, još jednom, preko egzercirišta, gde se više neće provozati, nikada, i vide kako se, izdaleka, pomalja mahala, u rascvetanom bagrenju, treptava od sunca, na barama. bilo mu je teško kad je ulazio u kuću trifunovu, u kojoj sad nije bilo dečjeg smeha, a koja mu se cela učini prazna. pošao je bio pognute glave, do kućerka trifunovog sluge, ananija. sve se živo od njega, kao razbeža. a kad je zakucao, njegova senka, na vratima, zacrnela se tolika, koliku je nikad video nije. pavle je posle pričao da mu je vrata otvorila đinđa, koju nije ni poznao. kad mu priđe ruci, osetio je, kaže, kako joj drhti ruka. je li lepa? pitala je varvara. i ana. pavle reče da jeste. a reče to snuždeno. je li onakva kakva beše kumrija? pre deset godina? pavle reče da nije takva. to se trifunu pričinjava. kumrija je, i kao devojka, bila krupna, pusta, upaljenica. ličila je na ajduka. a ova je nešto niža, nežnija, vitkija, a devojački skromna. petar se, kad ču kako pavle hvali tu ženu, nasmeja. đurđe kaže da se, u stražnjici, ljulja. pavle onda ispriča da je tačno da se ta žena ljulja. to joj je neka navika. valjda zato, jer je stidljiva. ne može da počne da odgovara, a da se tiho ne zaljulja, u kukovima. ljulja, kao da žito širi, i rukama. gleda te pravo u oči. liči na kumriju, kao da joj je mlađa sestra, ali nije kao kumra. drukčija je. a je li paorka? pitala je kći senatora bogdanoviča. pavle onda ućuta, a zatim dodade da ni jednoj paorki ne bi kumrina haljina bolje pristajala. mogla bi ta pravo na bal, kod matorog engelshofena. niko ne bi rekao da nije senatorska ćerka. vitka, crnomanjasta, sa očima kao dva dukata. more kaž ti njima kako je lepo stražnjata. pavle onda reče da je on nije zagledao, ali videće i sami. kad pavle to reče, nastade cika žena, i obe su pitale, tek valjda neće trifun da je dovodi, i predstavlja? pavle onda pognu glavu i dodade da će, sasvim sigurno, cela familija imati da je upozna. svi su, posle toga, tražili da kaže zašto, i da priča, priča. pavle onda reče, pa, nema šta da se priča. on im je učinio po volji, otišao u mahalu, i video tu ženu. a bolje da je dao, da mu nokte čupaju, nego što se u to mešao. zaricao se davno da, kao udovac, neće više da savetuje i nagovara, familiju. ni na šta. ali, eto, prevario se i pogrešio. ima pravo trandafil, koji kaže da je familija teža nego carevina. ona mu je, kaže, uplašena, otvorila vrata, a on se onda prodera kao magarčina. zna li ona ko je on? a nije trebalo da viče. ona mu, mirno, reče da zna. htela je da ga poljubi u ruku. e pa kad zna, derao se on, neka kupi svoje dronjke i ide s milim bogom kud zna, kud je oči vode. oni će je udati, ako treba, platiće šta treba, ali ako ne posluša, i nastavi da sramoti, i njih, i trifuna, zagatiće arest, kao što i zaslužuju one, koje, zakonitim ženama, otimaju, muževe, a deci, oca. očekivao je da će ona početi da laje posle toga. kao alapača. i sad ga je stid kad se seti toga. gledala ga je, kaže mirno, i nemo. a suze joj se pojaviše u očima. bolje, bolje, da je dao, da mu neko nokte čupa, nego što je išao tamo, da trifunovu drinu ispravlja. nije rođen za kasapa, jaganjaca. zar je drolja, jagnje, pajo? petar mu to doviknu, sa očima, koje su u tom trenutku opet bile pune neke mržnje prema pavlu. pavle im onda reče da ne greše dušu, njegova priča još nije svršena. ni oči, ni lice, u te žene, nisu kao u drolja. iz nje izbija neka toplota i milina. on je, kaže, grmeo, da se uvukla matorom čoveku u nedra i otima oca deci, a ženi muža. vikao je, kaže, kao pop sa amvona. obukla je haljine tuđe žene i misli da je gospoža kad se nadodolila. pa dobro, šta ti kaza? pavle onda, nekako zamišljen, čudan, umoran, poče i sam da se pita, šta mu kaza. kaza mu, prvo, da je ona u kuću dovedena, od trifuna, a da je ona bila spremna, da je temišvar, za ubistvo, kao ženu ubičinu, mušketa. prevarena je, prepredeno, lukavo, od trifuna. rekao joj je da mora da je prikrije, od suda, nekoliko dana. ali je prenoćio kod nje, već idućeg dana. čak se i smejao svojoj ženi. kaže, ona misli da je u temišvaru, u arestu. šta je ona mogla? da viče? mislila je da od toga zavisi život njenog muža ubice, zekoviča. tako joj i trifun kaza. zanela ga je, kaže. pustiće zekoviča, a onda će, za njim, i ona. ako bude ćutala. nije joj rekao da joj ubiše muža, dok nije legla. a posle joj je bila, i kiša, i sunce, i gospoža trifunova, i deca, kao neka magla. čudila se šta je snađe. trifun je lud. dok je živ, kaže, hoće da zaspi na njenoj ruci, ispod bagrema. uzalud mu ona govori da joj trne ruka. zar se ne stidi od kumrije? pavle onda ispriča da mu je rekla kako je trifun silom hteo da se ona preseli u kuću trifuna, jer mu je žena otišla. jedva ga je, suzom gorkom, da se toga mahne, namolila. otići će u rosiju, pa će tamo biti sretna. ali je pavle dodavao, da kaže. zar je ovo sreća, zar je ovo, što joj bog dade, posle smrti njenog muža? ama reče li ti njoj da ide s milim bogom do njenog drniša? jest pričao je pavle ponavljao joj je to, bez prestanka, ali se ona na to samo tužno osmehivala. kaže, nema više kuda. otkad odvedoše, bundžije, maljkoviča i meandžiča u gvožđa, proklinje je cela mahala. svima je kriva, što je živa. nikud iz ovog kućerka ananija. napolju su žita, pesma, mahala, ljudi, ali njoj povratka nema. nema više ni kućerka zekoviča. trifun joj preti ne bi nikad stigla do drniša. ene, eto, nek oni pitaju trifuna. ana je pitala pavla. da li je baš siguran, da ne laže ta žena? pavle joj reče da je to žena tiha, razumna, da se kroz suze smešila i pričala, kako je deca, u mahali, sad gađaju grudvama zemlje. kao da je mrtvac iz sanduka. zna ona, kaže, da trifun ima lepu i bogatu ženu a da bog da, nek mu budu sretna deca. zna ona i to, da će je trifun oterati, jednog dana, kad mu dosadi. ali, kuda? kuda da ide i kad bi pobeći mogla? nije ni ona rođena da bude, matorom čoveku, drombulja. nije to što sanjaju devojke iz drniša. imala je ona svoga čoveka, mladića i naočitoga. zna ona šta je sreća. nego je čula, kaže, da dosada nikad, niko, među njima, nije udarao na obraz žena u mahali, pa misli da je ovo, što se njoj desilo, nekakva mađija. po bogu da joj je brat, neka on prepusti nju usudu njenom, i nek je ne vređa. ćerka senatora bogdanoviča i senatora stritceskog, kao i petar i đurđe, imali su, dabogme, svako svoje mišljenje o tome, šta pavle o toj ženi priča. ana je žalila kumriju, varvara tu ženu, đurđe trifuna, ali svi su se slagali u tome, da je ta žena omekšala pavla, suzama. đurđe se bunio da žena, koja, materi šestoro dece, otima muža, bude smatrana kao nesretna. e moj pajo. vikao je đurđe. rodila se ta od oca guslara. pa ti ispade goša. varvara, međutim, zapita pavla, a gde su njena deca? pavle joj onda ispriča, kako ta mlada žena, sa zekovičem, dece nije imala, a veruje, zato, što je prokleta. zekovič je ostavio staru majku i otišao sa đinđom u potiski okrug, kad je đinđa, za njega, odbegla. a što se tiče đurđa, kaže mu da je on, pavle, toj ženi, rekao, još sto puta, da joj nema spasa u suzama. da će ona kraj svega biti od trifuna uzeta, u arest odvedena, u drniš oterana, i pročaja. pretio joj je, veli, svim mogućim kaznama. ali se ona tužno osmehivala. čudi mu se, kaže, što joj, i on, oficir, gospodin, rođak zekoviča, naređuje da se prosto otrese trifuna, kao kokoš, što trese krilima, kad iziđe, ispod petla, sa đubrenjaka. zar u njega nema sestra? prišla mu je, kaže, sa tim tužnim osmehom i pomilovala ga. da je zeko živ, otišla bi ona, i kad bi znala da će se iskriviti od batina. ona je legla da spase život svog čoeka. zna ona da će nju trifun otpustiti, jednog dana, kad ispuni ćefove matorog čoveka. nego ne može. po bogu da joj je brat, zar nije mogao da pomisli, i pročita u njenim očima, da tome, što ne može da ode od trifuna, može biti sto uzroka, ali da je jedan glavni. ona je u zekoviča bila nerotkinja, ali eto, u trifuna, zanela je odmah, a kako joj baba ananijeva tumači, rodiće, kroz sedam meseci. pa kuda da ide takva? dok ne kaže trifunu, ne bi se ni usudila. a boji se da mu kaže. nek mu oni kažu, pa šta joj bog da. i gorko zaplaka. na tu novost zaplaka i ana, a varvara je sedela nema, kao skamenjena. međutim, petar to dočeka, smejući se, grohotom, pavlu. đurđe je jedini uzdisao za trifuna. e, moj trifune. e, moj trifune. gde god stigne, matori, po jedno dete ostavlja. familija je, posle, imala nove muke, da zadrži pavla, koji je otišao da poruči kola. hoće, kaže, još večeras, da ode do begeja, i dereglija. otići će i neće se vraćati, u temišvar, više, nikada. uzalud je ana plakala i varvara moljakala. uzalud su ga i bratenci molili, da odloži put, makar samo dan, dva, dok ne vide opet trifuna. pavla je bila obuzela ona njegova, ludačka, srdžba, kad su mu se svi uklanjali s puta. u traktiru kod zlatnog jelena nastala je, posle svega toga, prilična zabuna. ali novac sva vrata otvara. i štala. nije prošlo ni sat vremena, a kola, za pavla, stajala su pred ulaskom u traktir, u senci, manastira, prekoputa. čestnjejši isakovič odlazio je tako, iz temišvara, iako ga je familija zadržavala i molila da odlazak odloži, makar samo na dan, dva, dok ne vide trifuna. njegova tvrdoglavost i želja da ih što pre ostavi, bila ih je uvredila. ali se pavle žurio da ode iz temišvara. braća su ga zagrlila, ali nisu htela da ga prate do kola. ana je u svojoj sobi plakala. a ni varvara se nije javljala. čestnjejši isakovič imao je samo jednu molbu, koju je saopštio bratencima. molio je da se kaže trifunu, da povlači svoju pretnju, da će, u beču, poraditi na tome, da se trifunu ne dozvoli selidba u rosiju, jer živi porodičnim životom nedostojnim oficira. naprotiv, poradiće da se trifunu pašport što pre preda. može pisati u njega koga god želi. može povesti sveta koliko hoće. ali, što se njega tiče, on, pavle, trifuna ne želi više da sretne, ni živoga, ni mrtvoga. čestnjejši isakovič sedao je u kola, kad je mesečina tog dana bila počela temišvar da ostavlja i kad u vratima zlatnog jelena nije više bilo nikoga. kad je digao oči, do prozora, gde su mu braća stanovala, na prozoru petrovom stajala je varvara. bila je digla čirak iznad glave. možda ga i nije više videla, ali se pavlu učini da ga gleda razrogačenim očima i sa suzama. to je bilo poslednje što mu ostade u sećanju, iz temišvara, kad su konji trgli, i kola pošla. jego blagorodije bilo je nespretno samo sa ženama. prema jednom pismu svome bolesnom rođaku, lajtnantu isaku isakoviču, pavle je pošao u osek, u generalkomandu, prvog septembra godine 1752. po novom kalendaru. na dan egidija opata. kod šizmatika, taj dan je bio dan svetog mučenika andreja stratilata. pavle je iz oseka otputovao u gradišku, kud je bio premešten, u pehotu, da pokaže apšit i pašport rosijski, a da obračuna porcione novce koje je imao, u svom ranijem mestu opredelenija. sa papirima, koje je u temišvaru, od engelshofena, bio dobio, sve je svršio glatko. karaulnom oficiru prijavio je, zatim, svoj put, u rumu, gde će, kaže, stanovati, kod svog rođaka, kapamadžije grozdina. odatle će odlaziti u svoje hrtkovce, gde isakoviči prodaju svoj grunt i svoju ergelu, a osim toga i u mitrovicu, gde prodaju kuću. zatim će krenuti u rosiju, preko beča. što se tiče mesta, kud je bio prošao dotle, na putu, prijavio je da je bio u novom sadu, u kući rođaka, senatora bogdanoviča i stritceskog. i u varadinu, na ženinom grobu. nigde se nije duže zadržavao. cilj njegovog putovanja je samo prodaja imanja. pavle nije bio jedini koji se u to doba selio u rosiju, i njegov dolazak, posle svega što se sa njim ranije zbivalo, nije izazvao uzbunu. mnogo je tada takvih oficira bilo, i u slavoniji. olujina selidbe, koja je bila opustošila temišvarski banat i pomorišje, još nije bila stigla u slavoniju i karlovački generalat. austrija je, kao saveznica rosije, donedavna mirno gledala, kako se ti oficiri, iz togda nekad slavnih, serbskih polkova milicije, sele. dok se to odigravalo u pomorišju i potisju, hungarske vlasti i hungarski staleži čak su i likovali. povratak tih provincija pod vlast hungarsku, po članu br. 18 požunskog sabora, bio je time olakšan. reincorporetur. ali, kad je, početkom jeseni, groznica tih selidbi počela da obuhvata i provincije duž save, duž, granice, panika je počela da obuhvata i ratni savet u beču. tome se mora učiniti kraja. mora. čak se i marija terezija bila rešila. kad je isakovič, dakle, stigao u srem, takvih oficira, koji traže pašport, bilo je i u oseku, a neki su, kao i pavle, bili arestirani, zbog toga. jedan među njima, kapetan piščevič, iz šida, opisao je, docnije kad je postao đeneral katarine ii u rosiji šta je sve bilo u sremu i kako je bilo. otuda o tome sad i mi znamo. samo, ni piščevič nije rekao, sve. najviše o tome kažu pisma, koja su dolazila, u to doba, iz rosije, u srem. jedna futoškinja, na primer, pisala je, iz rosije, u futog, ovako. kome tamo rđavo ide, ovde će mu biti dobro. jedna vukovarka, kaže u svom pismu ovo. s toga terajte šogora đorđa, pa da ga bog vidi. jedan, iz ade, piše, i zove mater, a pošto je, u to vreme, bila velika nestašica, u rosiji, gvozdenih sekira, dodaje, da mu mati ponese što više sekira u rosiju. prodaju se, kaže, basnoslovno. iz mirgoroda, pisao je prota petar bulič, koji se tamo bio iselio. meni je hvala bogu u novoj serviji dobro, da ne mož bolje biti. sedim kod kuće, bez svakog posla, primam godišnje tri stotine rubalja, osim sporednih prihoda. proti se moglo verovati. ali austrijske vlasti su, u to vreme, kad je pavle stigao u rumu, bile otkrile jednog emisara, koji je došao da narod buni, a to je bio nikolaj čorba, srbin, major u rosijskoj vojsci. bio je došao u posetu familiji, a bio je organizovao mrežu agenata u sremu. kretanje isakoviča počeli su dakle pratiti. te jeseni bilo je rešeno, i to, da u osek izašalju inspektora austrijske pogranične konjice, grofa serbeloni. grof je bio mnogo cenjen, kao ispravan i strog komandant. on je trebao da prođe sva ta mesta, pa da predloži šta da se radi, da se odselenije srba, iz slavonije, u rosiju, obustavi. pomenuti piščevič piše, u svojim memoarima, da je serbeloni bio gvozdene ruke. kad je bila reč o komandantu puka, barunu laniusu, grof je rekao. lanius je ovoliki. pa je digao ruku i pokazao koliki. pa je onda dodao. ja ću laniusa napraviti da bude ovolicni. pa je spustio ruku, do kolena. ali ni piščevič nije zapisao sve. tih dana, i jedan drugi komandant u sremu, iz zemuna, grof vilar, u čijoj se službi nalazio i podgoričanin, koga smo pomenuli, javljao je, u osek, o nemiru među srpskim stanovništvom srema. pisao je o pohoti pobune i umišleniju rebelije. ali je jego blagorodije pavel isakovič bio nespretan samo sa ženama. u vojenim stvarima bio je spretniji i uspeo je da prođe kroz srem i vrati se u beč, bez aresta. on je pred ponoć, petog septembra, stigao, mirno, u rumu, pred kuću oca gospože kumrije, kapamadžije grozdina. dugo je trebalo dok su se ukućani probudili, i dok se u prozoru pojavila, uz svetlost sveće kao odsečena glava gospože kumre. dolazak njegove ćerke u goste koja mu nije odmah rekla da napušta muža bio je za kapamadžiju jedna od onih, velikih radosti, koje su, pri kraju života, retke, i poslednje. grozdin je, međutim, u poslednje vreme, bio primetio da njegova ćer, sa trifunom, nije više sasvim sretna, pa je i njegovog bratučeda dočekao ljubazno, ali sa ljubaznošću, u koju je ljutnja pomešana. uveo je njegova kola u kuću, gunđajući. ruma je, u to vreme, bila siromašno naselje serbsko i tek je bila počela, posle ratova, da se oporavlja, ali je, zbog obližnjih manastira, bila čuvena i ponosita. kuća kapamadžije bila je od naboja, ali je imala dućan, u levom ćošku, a taj je bio u cigljama. prozore grozdina mračili su, i danju, dudovi. grozdin je sad, poslednje svoje dane, provodio pod dudovima. cela ga je ruma znala, i, kao sve ljude čiji se smrtni čas bliži, poštovala. njegova kapija otvarala se ogromnim ključem, kao u svetog petra, a kad se kapija širom otvori, kočije pavlove uđoše, grmeći, po cigljom patosanoj avliji. nad kapijom su bili tavani, a velike merdevine vodile su, tamo, gore, kao da će po njima odlaziti i silaziti, u nebo, anđeli. pavla je dočekao strašan lavež pasa. grozdin, poguren, u gaćama, sa puškom u ruci, poljubio je pavla, a zatim uveo gosta, ali ne u kuću, nego u svoju sobu u avliji. ta odaja je nekad služila kapamadžiji za radionicu, a sad je bila prazna, a puna kvočaka i tek izleglih pilića, koje je grozdin sklanjao od kiše. grozdin je razgovarao sa petlovima i kvočkama, kad bi bio sam, kao što je sa ženom razgovarao, dok je bila živa, na jednom banku zemljane furune, koja se ložila spolja. celu je kuću, inače, bio prepustio svojoj kćeri i deci. on je hteo tu, na banku, da dočeka smrt. a kad bi išao u kuću, išao bi kao u posetu. ogrnuo bi kaput. grozdin je pavla odmah, neljubazno, zapitao, koliko ostaje u gostima. a kad mu pavle reče, samo dvatri dana, starac se odobrovoljio. ponudio je pavla rakijom, a obećao mu i večeru, kad se kumrija bude pojavila. kapamadžija je bio osiromašio, otkad je bio obudovio, ali su njegove stare sluge ostale sa njim u kući, u štali, i orali mu i sejali zemlju koju je bio sačuvao. grozdin je za to vreme, na jednom tronošcu, pred kućom, pod dudovima, davao audijencije, rumi. pričao je pavlu da mu je, u poslednje vreme, dok mu ćerka nije došla, život bio postao mrzak. a kad je isakovič počeo da ga ispituje o mitrovici, o prelazu ljudi iz turske, preko save, isakovič je brzo primetio, da je, prema pričanju grozdina, sve mirno, ne samo u rumi, nego i dublje u serviji i bosni. turci su se, kaže, sasvim povukli, i, duž reke, nema nigde ni janičara, ni njihovih zurli. prema grozdinu koji nije znao zašto isakovič sve to pita potpuna je tišina bila sad u turskoj. logorske vatre nisu gorele na savi i ljudi, koji prelaze, pričaju da nikakve vojske nema, sve do duboko u susednom carstvu. grozdin nimalo nije obraćao pažnju, na to, što isakovič pita, ali se začudi prtljagu isakoviča, koji je sad nosio sa sobom pištolje, i čak i pribor za jelo, i čaše, kristalne. kapamadžija je sve to zagledao, uz svetlost lojanice, i ponavljao. bogo moj, kolko čaša. grozdin, kao i njegova ćerka, nije odobravao selidbe u rosiju, a još manje selidbu svoje ćerke. za njega, u tome, da je sa jedne strane austrija, a sa druge strane save servija, pod turcima, nije bilo velike razlike. servija je bila tu, nadohvat ruke. mogla je da se dogleda. zašto da se ide još dalje? daleko. nisu važne teritorije, nego narod koji, i tu, i tamo, stanuje. naši stanuju sa obe strane. taj osećaj da je narod važan, a ne teritorija, bio je, u to vreme, počeo da prodire u sve te krajeve, u sve staleže. kada austrija nije dala da se iz crkava, pri selidbi, u rosiju, nose utvare, mošti, ikone, jer pripadaju crkvi, jedna gomila iseljenika u rosiju vikala je. ljudi crkva jesu. a crkva zidine. tu gomilu je vodio neki fenrih sava jocič. grozdinu je bilo milo da čuje da mu je gost došao samo na dan, dva, u goste. zbog trifuna, bio je omrznuo i pavla, sa namirisanim brkovima. ispitivao ga je, nadugačko i naširoko o odlasku u rosiju, a razgovor je otud vraćao na trifuna. čini mu se, kaže, da mu ćerka, sa trifunom, nije sretna. pavle je, međutim, bio rešen da o đinđi ne govori. grozdin i pavle sedeli su, tako, u razgovoru, neko vreme, a gospoža kumrija pojavila se tek posle i pozvala ih u kuću, gore. bila se obukla, kao da je nasred temišvara, pa se sprema u teatar, po naređenju engelshofena. bila je u crnoj, večernjoj, svilenoj, krinolini, sa korzetom od žutog brokata i bele gaze. ona je svoje haljine udešavala, da budu kao u ane i varvare. ali je bila ostala to veče u papučama. kad je sela pritezala je svoje, svilene, štrimfle. pavle se trže, kad mu ona priđe, pa je potapša po ramenu i poljubi. ona ga nije poljubila i dočekala ga je hladno, ali se, zadovoljno, osmehnu. gostinska soba, u koju su bili ušli, bila je neka vrsta kućera, u kom su ciglje bile pomešane nabojom, a zidovi bili ofarbani plavo, kao uskršnja jaja. prozori su gledali u dudove. imala su vrata, sa tri stepenice, dole, u dućan. nameštaj je u toj sobi bio turski, ali je, nasred sobe, odnekud, ostao bio neki raskošni, crni ženski sto, lakiran, rokoko. bio je donet iz beča, u dobra, stara, vremena, za pokojnu gospožu anđu, i to je bilo sve što je od nje bilo ostalo. gospoža kumra bila je u toj odaji, na minderu, namestila, za pavla, postelju. nagovarala je grozdina da ide da spava. ima, kaže, sa pavlom, nešto da razgovara. u tu sobu se ulazilo stepenicama i gospoža kumrija bila je ustrčala uz njih, ispred pavla, oblim korakom stasitih žena. pavle je osećao da je ona ljuta, a nije znao da je u raspoloženju, u kakvom su žene, kad odbiju dete od sise. ona se, odmah, čim joj otac ode, osvrte na pavla, kao zmija, i viknu. zašto je došao? ko ga je poslao? otkud dolazi? šta hoće? bez dece, sama, uz noćno osvetljenje sveća, ta lepa žena činila se još mlađa nego što je bila. imala je još uvek držanje nekog lepog hajduka. uvelost, koja se bila pojavila na njenom licu već u trideset i drugoj godini nije se videla noću. njeno bledo lice bilo je istina, sad, još bleđe, a njene žućkaste oči još više divlje. njena ogromna crna kosa bila joj se razlila niz vrat, kao neki rep u kobila. a guste, nagaravljene, oštre, obrve pojačavale su utisak, da je to žena, za noć. pavle pomisli da đinđa ne liči na nju, kao mlađa sestra, nego iako je nemoguće kao da joj je kći. pri natezanju štrimfla, dok je ljutito govorila, ukaza se i njena, lepa, snažna, noga, koja ga seti božičke. čestnjejši isakovič onda pomisli da ga neka čudna sudbina, kao udovca, stalno meša u ženske razgovore, koji ga se ne tiču. bio je rešen da, o đinđi, ne govori. kad su seli, gospoža kumrija sede, kako, pre nikad, nije sedela u prisustvu bratučeda svoga muža. sedela je sa bestidnošću nesretnih, napuštenih, prevarenih, žena, a tako je i govorila. razgovarala je sa pavlom, sa drskošću izneverenih supruga. zašto je došao? šta hoće od nje? pavle se onda seti, kako je voleo to stvorenje, kad se za trifuna udade, u njegovoj mladosti, a kako je i ona njega volela, sestrinski. kako je bila lepa i dobra i skromna. i kako su se njih dvoje, ni oko čega, svadili. jednog dana, u temišvaru, bila je uobrazila da je ismeva kod jetrvi, zbog nekih, širokih, rukava. neko vreme, posle toga, nije htela, ni da ga vidi. pavle joj onda reče da dolazi iz temišvara, da je dobio pašport u beču, da je video trifuna, da je i trifun dobio pašport i da se sprema, sa njom i decom, u rosiju. on ima u mitrovici črezvičajna posla i misli da, kod njenog oca, ostane, nekoliko dana. ide posle za beč. posao u mitrovici je vojene prirode i ona, o tome, treba da ćuti. gospoža kumra ga na to upita, što laže, što se pretvara, kad zna da je ona napustila trifuna i odvela decu i ne misli više trifunu da se vrati. zašto je došao? pavle onda pognu glavu i priznade da zna o tome, ali da se nada da će se sve to još dobro svršiti. ona treba mužu da se vrati. gospoža kumrija onda ustade, pa opet leže, na minder, unazad, pa reče da nikad nije videla toliko laži, pritvorstva, podmuklosti, kao u njegovoj familiji. zašto se uspija? zna ona da je on došao da je nagovara, da se trifunu vrati. ali se ona nikad više neće vratiti. a da li je video, u mahali, švalerku, koju je trifun, matori, doveo u kuću? šta na to veli? moli ga samo da, o tome, njenom ocu, zasada, još ništa ne govori, čak i ako ga grozdin pita o trifunu. bila je opet, uznemireno, ustala, i počela da pavla obilazi. pavle joj onda reče da je, i on, dabogme, načuo nešto o trifunovoj švalerki, ali da nije video tu ženu i da o tom ne zna. trifun tvrdi da je to nekakva njihova rođaka, čijeg su muža ubili. gospoža kumrija na to stade ispred njega. od smeha joj se zatresoše grudi. laže, veli, trifun. naučio je i da laže, matori. zna ona trifuna. deset su godina hleb zajedno jeli. nije ni on bolji. on je došao da je nagovara, da se vrati. čestnjejši isakovič, kao svi udovci, bio je nespretan sa ženama, ali je imao jednu crtu, koja je retka kod muškaraca, a koja mu je otvarala ženska srca, kao ključ. bio je strpljiv sa njima. slušao ih je sa osmehom i pogledom, za koji su one mislile da je znak da im se divi. u stvari, on nikad nije slušao ono, što žene kažu, ali je slušao kažu. a smeškao se, saosećajući. na kraju krajeva, uvek je uspevao da ih odobrovolji. često i da ih nasmeje. kad vide kako sažaljivo gleda, dirnuo je i gospožu kumriju, u njenoj kući. ona pokri rukama oči, i zaplaka. eto, šta je dočekala, kaže, plačući, posle deset godina bračnog života. bila je lepa, bogata, mlada, kad se udavala, a prosili su je toliki mladi oficiri. izabrali su joj čoveka, koji je bio od nje osamnaest godina stariji. pavlu se onda, za trenut, pričini da mu to majorša božička govori. ona je, kaže, žrtvovala svoju mladost, tako brzo, tom čoveku, koji je sad, sa tom mahalčankom, sramoti. rodila mu je šestoro i bila mu je dobra i verna žena. pa šta je dočekala? taj čovek matori, kao konj, našao sad da mu treba švalerka. pa je i u kuću dovodi. čestnjejši isakovič, onda poče gospožu kumriju da teši. sede pored nje, pa je nežno privuče k sebi. veli, on ne zna, ni ko je, ni kakva je, ta mahalčanka, ali, iako mu je trifun brat, on je na njenoj, kumrijinoj, strani u ovoj stvari. dok je on živ, ta žena neće nju iz kuće istisnuti. nije toga, kod isakoviča, nikad bilo. ali, ona treba u temišvar, što pre, da se vrati. neka mu ispriča samo, zašto je napustila trifuna, i kako. gospoža kumrija, na to, pogleda pavla, začuđeno. šta tu ima da se priča? saznala je to iznenada, slučajno, a zgrozila se kad je čula da je trifun tu ženu smestio u kući. bila je slepa. nikad se od trifuna tome nije nadala. sasvim je svejedno kakva je ta žena. mlada je i lepa. mužatica. mnogo mlađa od nje. eto to je. čestnjejši isakovič joj onda, kao neki pop sa amvona, poče da popuje, da je pogrešila što je muža, sa švalerkom, ostavila. da je ostala, njoj bi možda bilo teško, ali bi se, brzo, trifunu takva muka dosadila, a ona mahalčanka bi od takvog zamešateljstva bila, brzo, pobegla. ni oni, isakoviči, ne bi nikad pristali na to. međutim, pavle se varao. ta lepa, stasita, žena, kraj njega, vrtela je glavom i, gledajući u tavanicu, ponavljala, kao u nekoj groznici, da se ona više nikad neće u temišvar, trifunu, vratiti. kad je digla glavu, pavle primeti na njenom licu trag neprospavanih noći i suza. bila je prebacila nogu preko noge i papuča joj je bila spala, a kad se opet okrete pavlu, on je osetio da joj uzalud govori. trifun nije ni sanjao koliko je ta njegova bivša golubica ranjena. veli, gadi joj se i sama pomisao na tog matorog ajgira. pavle onda pokuša da joj govori o deci koja će ostati bez oca. ali mu ona odgovori da se on, baš zato što dece nema, vara. ona bi se stidela dece svoje, kad bi se, tom čoveku, vratila. žena, koja je šestoro rodila, ne napušta se lako, niti se, pored nje, dovodi u kuću švalerka. muž koji to učini, ne zaslužuje ni da mu se ime u ustima kavom ispira. takvom braku, kad do toga dođe, nema više ni zakrpe, ni leka. nikad više ona ne bi mogla da se vrati u postelju takvog čoveka. nije trifun bio napit, pa da je preturio tu udovicu, negde, iznenada, iza plasta sena, nego je dovodi u kuću, na sramotu dece svoje, u kuću gde mu je živela žena. njoj je dobro, zasada, u kući njenog oca, a neće dati decu, da im maćeha bude trifunova poleguša. neka ide on u rosiju, kud ga oči vode, za nju povratka nema. ne želi da legne kraj tog čoveka, ni mrtva. pavle je onda uze za ruku i poče da joj tepa. nije on došao da je u temišvar vraća, došao je vojenim poslom. ali ona ne sme zaboraviti da je tek trideset i dve, da je mlada, da je lepa. zar hoće da se živa sahrani, kod oca? da joj deca nikad više ne vide trifuna? oni moraju poći u rosiju, pre zime, pre oktobra, pre nego što sneg zaveje puteve, u planini, kojom je hungarija opasana. zar će da gleda kako, sa trifunom, odlazi u rosiju u novi život, njegova poleguša, a ne zakonita žena? je li ona luda? zar hoće da ostane ovde i sluša plač dece svoje, koja dozivaju oca? zar ne zna da bi se u rosiji brzo pročula, među oficirskim ženama, kao lepotica? međutim, gospoža kumrija je samo glavom vrtela. očigledno je bilo, da uživa u tom da je pavle teši, ali ga je začuđeno, žalostivno, gledala. kako je to čudno, kaže koliko udovac, bez dece, ne razume ženska srca. zar on ne zna, šta u devojačkom životu, naročito kod devojke, koja matere nema, znači udadba? kad godine prolaze, a devojka čeka, željna ljubavi, željna muškarca. neiskusna. pa se onda javi muškarac koji šapuće, obećava, kune se na večnu ljubav. kaže, dotle nije znao šta je prava ljubav. ona je prva. obasipa, posle, poljupcima, steže u zagrljaj, pa priča li, priča. skakuće kao medved, kad mu rodi sina. a kaže da bi dao, sad, krv za nju, iz grkljana. nek mu traži sve bogatstvo ovog sveta. pa onda? onda se, jednog dana, žena probudi, i vidi da je taj isti čovek ostavlja, kao kad se menja kobila. ne, nikad se neće vratiti u kuću tog čoveka. dockan je. pavle mora biti umoran. ponoć je davno prošla. razgovor mogu nastaviti i sutra. znala je ona da je došao da je natrag vraća. pavle onda poče da tvrdi da on ne misli da je nagovara. misli samo, kaže, da, kad bi se vratila, oprostila bi trifunu. ona onda skoči, onako stasita, pa mu reče da joj se, pri samoj pomisli da se vrati trifunu, priviđa ta poleguša, gola, uskakavčena. a trifunu se više ne bi vratila, osim, bože me prosti, da ga vidi mrtva. samo bi mrtvog mogla da poljubi trifuna. nije to više onaj čovek, iako je to isti onaj njegov bratučed, za koga se udala. ona ga vidi sad kao nekog matorog konja. nije to onaj isti čovek za koga se udala. pavle vide, kako gospoža kumrija, jednom nogom, uđe u svoju spalu papuču, i kako mu prstom pokazuje u zid, iza kojeg se začu jecanje deteta. ona se zatim okrete od njega, svojim visokim kukovima, osmehnu, još jednom, tužno, i reče da mora da ide. probudila su joj se deca. svojim oblim korakom, ona ode, uz šuštanje svojih, svilenih, sukanja. čestnjejši isakovič onda klonu, i vide da, ni u toj kući, neće biti veselo, pa sede na svoju postelju, pognute glave. po svom običaju sedeo je, tako, dugo. čuo je kako se, kroz zid, dečji plač, stišava. tišina je, posle, nadvladala i lavež pasa, koji se čuo, napolju, sa daleka. zaspao je bio tako, sedeći, a kad se trže, leže na postelju, obučen, u čizmama. ujutru su ga probudila deca. ta trifunova deca koju je grozdin doveo pavlu volela su pavla, kao i varvaru, jer oni nisu imali dece. pavle sa njima nije umeo da razgovara, ali je umeo da se, sa njima, igra. oni su obožavali tog stasitog, visokog, oficira, sa namirisanim brcima, koji nije samo pristajao da sa njima igra, magarca, nego i da ga jašu, kao magarca. njega su deca trifunova dočekivala velikom vikom. vukla su ga za kosu, jašila, tukla su se oko njega, spadala mu sa leđa. grozdin je najmlađe nosio na rukama. kad im se mati pojavila, ona ih je strpala, natrag, u sobu, gde su dotle bila, kao u zatvor. a grozdin je pozvao pavla da sednu pred kuću, za rakiju, ispod dudova. to nije išlo, bez prethodnog, grozdinovog, sejanja prosa, čitavom oblaku pilića, golubova, vrabaca, pataka, petlova, što je sve jurnulo na kapamadžiju, kad je otvorio vrata. to je bio svečan trenutak za grozdina. on je pokazao avliju i štale, preostale iz dobrih, starih vremena, i staju, sa kolima, među kojima su bile i jedne, crne, paradne, kočije. pavle, ako hoće, može da ih upotrebljava. bile su, od prašine, sve sive. pune paučina. u njima se niko nije vozio već godinama. iz njih je izletelo nekoliko kvočaka. grozdin se čuo, kako sa njima, kao sa svojom pokojnom anđom, razgovara. iza ambara, bila je grozdinova bašta. ona je bila podeljena u dva dela. u jednom, levo, bila je čitava poljana, za vršidbu, a na njoj su se sušili i dimili plastovi slame i sena, i grizli sapeti konji. na drugoj strani, grozdin je imao zelenilo vinovih loza, žbunje malina, busene jagoda i cveće, ruže, lepe kate, smrdljevak, i suncokrete. ali, pored klupe, imao je jedan bor iz dalekog sveta, ko zna sa kog kontinenta. takvog bora nije bilo u sremu. imao je neki rumeni cvet, kao kovrdže, dugih kosa, a presadila ga je bila gospoža anđa. bio je donet iz beča, kad se kumrija rodila. pavlu se prvo pričini kao da je vrba. imao je duge, bledozelene, grančice, koje su ličile na grivu, a cvet ružičast, visio je, preko cele godine, sa tih grana. suncokreti, međutim, oko njega, bili su ogromni, ali polomljeni. grozdin nije često sedeo u toj bašti. sedeo je pred kućom, ispod dudova, gde su ga građani rume, u prolazu, pozdravljali. bio je postao ugledan graždanin. pavle mu je, tu, ispod dudova, otkrio zašto je došao. oni onda pozvaše čiča spasoja, rođaka, onog što je dolazio, pešice, isakovičima i brojao im, na kući, vrata. čiča spasoje, zatim, nestade, i ode sa čamdžijama, da pregleda obale. zalazio je, dvatri dana u tursku, i dublje. prebacivale su ga balugdžije sremske, koje su bacale mrežu i na turskoj strani, noću. kad se vratio, pričao je da je, u turskoj, sve mirno, da duž obale nema vojske, a nema vojske ni dublje. a kad je pitao za črnogorce koji odatle prelaze u mitrovicu smejali su mu se, i čamdžije, i balugdžije. sem nekoliko trgovaca, kažu, već mesecima, niko tuda prelazio nije. grozdin se onda umeša u pavlove črezvičajne poslove, pa poče da posećuje činovnike, od mitrovice do zemuna. to su, kaže, njegovi joldaši, sa kojima je pio i tukao se, dok je bio mlad. i oni su govorili da je u turskoj sve mirno i da nema vojske, duž obale. niko prelazio nije. samo sitne i pospane straže stoje, sa turske strane. pavle onda usede konja i poče da jaše, duž obale. skitao se i do zemuna i do mitrovice. pregledao je sva mesta, koja mu je volkov bio označio, na geografskoj karti, koju mu je dao, pri polazu. vide tako s. demeter, u plićaku. tvrđavu na ostrvu šabac. a pored nje i tvrđavu drinavar. na turskoj strani, sem zelenih vrbaka, nije video ništa. ni žive duše. obišao je i obalu, na kojoj je, na karti, bio ucrtan kelpen, a na utoci drine, tvrđava ujvar. sem nešto jaraka, palisada, blata, isakovič ne ugleda ni jedno utvrđenje, dostojno tog imena, osim u ruševinama. velika, ogromna tišina, do neba, bila je ta suprotna obala, sa svojim baruštinama, i dalekim, plavim, brdima i planinama. ogromna, tužna, praznina. čamdžije su i njega prebacivale na tursku obalu, tek da vidi kako, tamo, nikog nema. a kad bi, na toj suprotnoj strani, i zaseli, iza žbunja, mogli su mirno da prate pokret sitnih konjića i krupnih ljudi, natovarenih drvetom, kako se kreću putevima i nestaju iza šumaraka. mirno je bilo i na austrijskoj strani. samo je u novonaseljenim selima, nemeckih došljaka, vrvelo kao u mravinjacima i košnicama. ta praznina setila je isakoviča onoga što mu je engelshofen bio rekao. da će, kad se oni odsele otuda, austrija naseliti te krajeve lorencima. grozdin je tvrdio da se i kontumacinspektor šnur u mitrovici, i postmajstor čirič, i policajmajstor terstjak, slažu, u tvrdnji, da nikakvih črnogoraca tu nema. to jest, policajmajstor reče grozdinu da bi mu savetovao da se o tom ne raspituje i, u to, ne meša. neko, kaže, vrbuje sremce, sirake, pa ih kao črnogorce, prodaje. isakovič onda poče, sa gospožom kumrijom, da posećuje svoje rođake u mitrovici, a za te posete upotrebljavali su grozdinove kočije. grozdin je uživao u mirisu katrana i prao i sam kočije, pa je izlazio na kapiju, da vidi, kako mu se ćerka vozi do mitrovice. gospoža kumrija je pričala pavlu, kako se u mitrovici raščulo da je došla, iz temišvara, a bez trifuna, pa svašta počinju da pričaju, žene. ona ima, u mitrovici, mnogo poznanica, sa kojima je devovala, a koje su sad udate. pa treba da ih posete. a njihovi muževi znaće da mu kažu, više, za te črnogorce. kad počeše da se voze u te posete, gospoža kumrija živahnu i nasmeja se. nije bilo teško, pavlu, da primeti da je naročito vesela u kući svoje drugarice iz detinjstva, žene kapetana periča, koji je bio premešten, u to vreme, iz polkovaje štapskvartere, u osek. kumrija, i žena tog periča, nisu se bile videle, davno. pa kao što to biva u životu, kad se drugarice iz detinjstva, opet, nađu, zavolele su se, opet, ludo. jednom, kad su se vraćali, iz posete kod te žene, gospoža kumrija reče, pavlu. da li je čuo šta je gospoža perič rekla, kad ga je videla, pored nje, da izlaze iz kola? rekla je da bi, njih dvoje, bili lep par. to veče, gospoža kumrija, u kolima, dok su se vozili, kroz letnje veče i prašine, ostade zamišljena i ćutala je. isakoviči su imali mnogo kumova i prijatelja u mitrovici pa je pavle morao da pazi, da koju od tih kuća ne izostavi, i ne uvredi. gospoža kumrija išla je u te posete, rado. svet je, u mitrovici, već godinama, nije bio video. iduće veče, kad su se vraćali, gospoža kumrija reče pavlu da kud god odu, svet prvo misli da je on trifun. a ona ga gleda, kako se u svetu ponaša, pa joj je teško. razborit je, miran, lep. bože me prosti, reče, pomislila je da je on sigurno ne bi sramotio, da je sa njim imala šestoro dece. da se slučajno udala za njega, ne bi ona danas bila i bez muža i bez kuće. gledam te, pavle, reče mu jedno veče, kad u kola uđoše, pa pomislih, što mi bog ne dade da tebe sretnem, pre trifuna. pavle onda pokuša da gospožu kumriju opet nagovara, da se vrati. međutim, kad odoše u iduću posetu, kod gospože perič, pavle je zapazio da se, kod nje, opet, slučajno, nađe, lajtnant vulin, brat gospože peričke, koji nije mogao imati više od dvadeset godina i koji je bio lep i skroman, kao što su đakoni. nije se micao od gospože kumrije, a pratio je, svaki njen pokret, očima, kao da su u gospože kumrije zvezde. videlo se da je zaljubljen do ušiju u majoršu. pavle joj to, na povratku, u kolima, i reče. a ona mu odgovori nešto čemu se nije nadao. ona, kaže, ne može da kaže bratučedu svoga muža ono što se ne kaže, ali hoće da mu prizna nešto, da ostane njihova tajna. ako bi se ikad udavala, posle odlaska trifunovog u rosiju, udala bi se za čoveka istih godina, kao ona, ili mlađeg od sebe. to što joj se desilo, otvorilo je i njoj oči. trifun joj je dao dobru lekciju. može li pavle zamisliti, kako to mora biti opojna radost za ženu, da još jednom proživi ono što je doživela u prvoj ljubavi. mesto ljubavi matorog čoveka, koja sa nategom dolazi, da oseti ljubav mladog čoveka, koji za njom sav gori. taj mladi oficir prati je, kao senka. njegova sestra joj kaže da ni jedna žena, otkad je nju, trifunovu ženu, video, za njega ne postoji. može li pavle da zamisli, kakva bi opojna radost, to, za ženu, prevarenu, otpuštenu, bilo, još jednom čuti šapat strastan, iskren, kao u prvoj ljubavi? osećati, da nekom znači sreću. videti ga kako drhti. čuti kako guče. to neka kaže trifunu, ako ga vidi. ona se smejala prvo tom mladom čoveku, koji nađe da se u ženu sa šestoro dece zaljubi, ali mu se ne smeje više. možda će ga uskoro uslišiti. to neka kaže trifunu. nikad se trifunu neće vratiti. ako treba da nosi opet bubanj na trbuhu, bar će ga od tog lepog, vrlo mladog, čoveka nositi. ako treba da bude štalara, bar će biti u čoveka mlada. neće služiti za kobilu matorom trifunu. neće rađati decu trifunu, nego još jedanput zatrudneti, kao u mladosti, u čistoj ljubavi. gospoža kumrija je to veče, kad su se vratili, izišla iz kola u očevu kuću, plačući. tako, da se grozdin zagledao, šta joj bi. pavle je, međutim, ćutao i reče grozdinu da će, to veče, pod vedrim nebom spavati. pavle je prostro pokrovac, u bašti, ispod onog čudnog drveta, gospože anđe, u kapamadžijinoj bašti, i spavao tamo. grozdin se bio uplašio da se nešto, između njegove kćeri i njihovog rođaka, moralo desiti. otišao je da legne i on, da ništa ne čuje, i ništa ne vidi. čestnjejšem isakoviču, međutim, nije bilo, ni najmanje, zlo, u bašti. ležao je na leđima, kao da su manevri, parade, sa zvezdanim nebom u visini. pesma momaka orila se i u rumi. ona se orila sve do ponoći. čestnjejši isakovič se onda reši da zaspi i, kao i grozdin, da sve, što je video tog dana i čuo, kad su se vratili, ne čuje i ne vidi. ko zna koliko bi još dana bio izgubio, tu, oko mitrovice, da ga ujutru nisu rano probudili. grozdin je stajao čelo njegove glave i reče mu da ga jedan oficir traži. eno ga u kolima, na sokaku. pavle onda iziđe, onako neumiven, hladan od zvezdane noći i vide, u kočijama, koje su stajale pred kućom, čizme. oficir se nije bio pokazao, a sedeo je zavaljen pod arnjevima. kad pavle stade, između točkova, vide u kolima nepoznatog oficira, koji mu reče, da je on perič, da je sinoć, iz oseka, došao, ženi, pa da ga ona šalje, isakoviču, da, što pre, rumu napusti. u oseku su na tragu jednoj mreži rosijskog majora nikolaja čorbe, koji rekrutuje ljude, za selidbu u rosiju. njegovi agenti skupljaju sirotinju po sremu i slavoniji, pa ih, kao črnogorce, iz turske, šalju u tokaj za transport u rosiju. on, perič, video je i njegovo, isakovičevo, ime na spisku onih, koji treba da budu arestovani, pa kad je čuo od žene da u mitrovicu dolazi, u njegovu kuću, dojurio je da ga opomene, da se, što pre, gubi. zasada, niko, među oficirima, na selidbu više ne misli, a znaju da su neki u grac, u tvrđavu, na šlosberg, odvedeni. pavle ga onda zagrli i reče mu da će istog dana otputovati. perič mu je, na brzu ruku, ispričao, kakvo je stanje u sremu, i molio ga da se više ne vraća. došlo je naređenje, iz beča, da se smrtne kazne izvršuju. sluga, koji je dotle stajao ispred konja, obiđe na drugu stranu, a perič mu viknu, da kreće. pavle je dugo gledao za kolima, koja su bila digla prašinu. sad je osećao da je kraj svemu, i da ima da ide, što pre, sam, a da neće otići sa velikom gomilom, onako, kako je nekad sanjao. selidbe njegovih sunarodnika, koje su se, u početku, činile kao oluje, koje čitave oblake lišća podižu, pretvarale su se u bekstvo pojedinaca, bedno. austrija je bila, u to vreme, počela da odmotava klupče afere preseljenja, črnogoraca, ali čestnjejši isakovič je otputovao, pre nego što se istraga vojnih vlasti bila proširila na celu teritoriju srema i posavlja. čitava jedna banda zarađivala je lepu paru, sa črnogorcima, koji su, tobože, prelazili, u mitrovicu, iz turske, za u rosiju odselitsja. ko zna dokle bi ta prodaja ljudi bila trajala, da se jedan takav transport nije potukao, u birtu, nasred mitrovice, a tukli su se tako, da se čak na sokak, što no kažu, čuo čvalik batina. pa se ispostavilo da su to sremci. kapamadžija grozdin nije bio tužan, kad pavle, tako iznenada, zaiska kola, da ga odvezu do varadina, ali je to ražalostilo gospožu kumriju. ona se zaplaka. njoj se činilo da će to leto, sa pavlom, koji je bio prijatan gost, trajati, valjda, doveka. u prvi mah, kao luda, ona je pavla nagovarala da uopšte odustane od te selidbe u rosiju. kao što to žene, čine, baš kad je nešto dockan i nemoguće, ona je to, žalostivno, ponavljala. to, da su morali da napuste svoju milu serviju, bila je velika nesreća, ali čemu sad tu nesreću uveličavati još većom, odselenijem u rosiju, koja je tako daleko? otići u sneg, u daljinu, u nepoznato? mesecima, tamo, veje sneg i traje ciča zima. svi će rasuti svoje kosti u tu daljinu, bez traga. pavle je, međutim, začas bio gotov, sa svojim prtljagom, i čekao na avliji, na polazak. trifunova deca bila su puštena, za trenutak, da se oproste od svog magarca. ona su plakala, gorko, kako samo deca znaju da plaču, kad izgube nekog, njima dragoga. ona su bila navikla da zajedno spavaju, igraju, a uglas govore, sva. ni jedno od te dece, sem najmlađeg, nije govorilo samo za sebe. kad ostala prestanu. sva su govorila zajedno. sva su bila udarila u plač i dreku i dugo je trebalo, dok ih je grozdin opet zatvorio u kuću, da pavle ode mirno. čak i ono najmlađe, tek odbijeno od sise, u kolevci, u kući koje je dotle sisalo palac na nozi jauknu, kad ču opštu dreku. žalosti ljudske, tako, počinju, rano. praštajući se od gospože kumrije, brzo, pavle je zagrli i poljubi kao neku sestru. a pošto sestre nije imao, niti ih je pamtio, radio je to prilično nespretno. žali, kaže, njenu decu, a nada se, još uvek, da će se ona vratiti trifunu i poći sa familijom u rosiju. on će ih čekati u tokaju. gospoža kumra plakala je za pavlom, iskreno. oni su, pre tri godine, bili jedno drugom vrlo dragi, iako u tome nikakve telesne veze nije bilo. osim što je taj čovek bio onaj, koji je nju učio jahanju, čitao joj, pred preponama, bukvicu, a popravljao njeno držanje u sedlu. poznavao je, zato, dobro, stisak njene ruke. znao njene snažne noge. toplotu njenu pod pazuhom, kad bi je sa konja skidao, umornu. sve je neko vreme, međ njima sem ljubavi bračne kao među mužem i ženom bilo. njemu bi prilazila, na konju, zadihana, sretna, kad bi dobro uzela preponu. gledala ga je očima sjajnim, kad bi je pohvalio. sad ga je bila zagrlila, kao u nekom bezumlju, na rastanku. usta su joj bila mokra od suza. ona, kaže, oseća da se oni nikad više neće videti. to joj se čini strašno. nije dakle samo golišavost žena ono što jednu ženu može učiniti nezaboravnom. dosta je i rastanak sa onima, sa kojima smo živeli, godinama a sa kojima se za uvek rastajemo. ta žena se tresla od plača u njegovom zagrljaju, iako nikad nikakav pogled požude nisu izmenjali ili im se to bar tako činilo. pa ipak, njen se crveni jezik sad valjao na njegovim ustima, tako ludo, a njene su ga ruke milovale po licu, tako toplo. čuo je kako mu, kao izdišući, šapuće. mi se, serce, nećemo više susretati, na ovome svetu. ne ostajem nadežna, nego znajem, nikad. a kad to reče, kriknu. bila je otišla, plačući, i naslonila se na zid, pod kapiju. pavlu bi žao, kad vide grozdina, kako stoji pred njim i prašta se snuždeno. grozdin ga je bio zagrlio. šaputao mu je da nije lepo, niti je pošteno, da mu ne kaže, na rastanku, da je on čuo da mu je trifun osramotio kćer, i unesrećio. bog neka mu plati. on je, kaže, star čovek, da još jednom udaje ćer, koju je othranio, sa svojom pokojnom anđom, kao što laste svoj porod podižu. život je ljudski kratak i neće ni on moći dugo. pokušaće, iako je sitan stvor božiji na svetu, da učini čudo, da trifunu vrati ženu i decu. nagovara ćerku da se vrati, pa ako uspe, umreće mirno. to će i njegovom životu slučit neki smisao. neće otići sa ovoga sveta, dok trifunu ne vrati decu. to nek kaže trifunu. pod dudovima, ogrnut kaputom, grozdin ostade tako, i pavle ga je, tako, poslednji put, video. a kad je prišao kočijama, u kapiju, vide još kako je gospoža kumra pokrila lice rukama, kako ostade na zidu, a njena, prava, visoka, ramena, kako se, od plača, tresu. tako je isakovič, rano ujutru, ostavio, sa dudovima, rumu. um čovekov ne može to više da shvati. prema jednom raportu sindika, policajmajstora u gracu, koji se zvao franc šram, a koji je to javljao generalkomandi, neki, rosijski, kapetan, isakov, stigao je, iz oseka, u grac, desetoga septembra 1752, na pošti, iz varoši marburg. odseo je u kući gvožđara, koji se zvao klajnšteter. šram, u tom raportu, kaže da je taj rosijski kapetan čovek miran, uljudan, imućan, koji se osim kad izlazi u šetnju, po varoši ne miče iz kuće pomenutog, uglednog, građanina graca. bio je, dva puta, u radionicama kosa i srpova, pomenutog klajnštetera. zbacivši svoj oficirski kaput, oprobao je mehove na vatri. a pregleda gvožđariju, koja će se u rosiju slati. klajnšteter, kaže šram koga dobro zna tvrdi, u poverenju, da je taj oficir u službi rosijskog posola i poslat iz beča. to je bivši austrijski oficir, otpušten iz vojske, šizmatik, koji se seli u rosiju, a koji je bio u oseku, da svoje imanje rasproda. kapetan izakov javlja šram otputovao je trinaestog septembra za leoben. generalkomanda uputila je taj izveštaj u beč. na izveštaju piše. eingeschickt, graz, den 14 elapsi, 1752. mi danas znamo da su navodi, u tom izveštaju, uglavnom, tačni. tačno je bilo da je rosija u to doba, naglo, kupovala kose i srpove u gracu. tačno je bilo i to, da je isakovič odseo u kući pomenutog gvožđara. tačno je bilo i to, da je pavle šetao po gracu. trebalo je samo videti, kuda? isakovič je stigao u grac, iz marburga, pomenutog dana, kad je sumrak počeo, da se spušta. fenjeri su počeli da se pale. sa svog prozora, u kući pomenutog gvožđara, pavle je gledao varoš, koju je presecala reka, a koja je polako nestajala u tami večeri. još su se videli oštri krovovi kuća, tornjevi baroknih crkava, ali ma kakvi da su bili, nisu privlačili pogled kapetana. nisu njegov pogled privlačili, iznad varoši, ni daleki, štajerski, alpi. sve što je pavle želeo da vidi u toj varoši, bilo je na drugoj strani, na brdu, koje se zvalo šlosberg, gde je bio čuveni zatvor toga doba kazamati, u koje su, iz bečkog nojštata, prebacivani oficiri. slavonski. njegovi sunarodnici, koji su bili uhvaćeni u rosijskoj službi. na moljakanje isakovičevo, sekundsekretar grofa kajzerlinga pristao je da pavle prenoći u gracu, i šlosberg vidi, pa će o šlosbergu razgovarati, kad se vrati. kajzerlingu ništa o tom nisu rekli. ali, bilo je ugovoreno i to, da će, ako se isakoviču, u gracu, nešto desi, rosijski posol prati od isakoviča ruke, kao pilat. volkov je, zvanično, dao pristanak samo da klajnštetera vidi. o svemu ostalom, isakovič je imao da se, sa agagijanijanom, dogovori. agagijanijan je, kaže, ekspert za srpove i kose. klajnšteter ga jako ceni. tako je isakovič, stigavši u grac, smatrao da će biti najpametnije da se, prvo veče, nikud ne miče, iz kuće. sedeo je u prozoru gvožđara, u košulji do pasa, sa kamišom u ruci. u stakletu, da ga svaki vidi. prekoputa tog prozora, na tronošcu, pod kapijom, na ulici, sedeo je neki čičica, krpedžija, koji je kuckao klince. a na spratu, u prozoru, u cveću, svaki čas se videla neka mlada žena. oni su, oboje, radoznalo posmatrali gosta u komšiluku. isakovič se, međutim, sklonio, kad je ta mlada žena, prekoputa, počela da mu se smeši. uzana ulica, koja je proticala između kuća, nestala je zatim u tami. isakovič je imao neku, ogromnu sobu, na ćošku, u gvožđarevoj kući, sa prozorom, kakvi su u to doba bili omiljeni, a koje su franceski zvali. fenetre en rotonde, a na nemeckom. špijuni. to su bile čitave lože, od stakla, otkuda je moglo da se vidi, i ko dolazi, i ko odlazi, i ko kuda ulazi. i mlade žene, i stare žene, uživale su u takvim prozorima u kući. klajnšteter nije smetao pavlu. bio je to čovek zašao u godine, ali rumen, glavat, sa licem, kakvo imaju, obično, pod starost, gvožđari i kovači. rumeno, opaljeno, nosato, sa čekinjastom bradom, na obrazima, sa zakrvavljenim očima, sa kožnom kapom na glavi. iako je bio imućan čovek, klajnšteter je radio, po ceo dan, na vatri, a nosio je ogromne naočari, dignute na čelo. nije ih skidao, niti upotrebljavao. rekao je pavlu da u njegovoj kući može lepo da se odmori, a da mu niko neće dosađivati. neće ga, ni svojoj porodici, predstavljati. čekao ga je, kaže, već davno. blagorodni gospodin anastas su mu pisali. prema tome, izgleda, da rusi nisu znali da klajnšteter, o svojim klijentima, daje izveštaje, policiji. njegova adresa, u gracu, data je bila pavlu, kao čoveka, u koga mogu biti sasvim sigurni. ali, ni policajmajstor šram, izgleda, nije saznao sve o boravku kapetana, koji je bio odseo u gvožđarevoj kući. ili klajnšteter nije video, i znao, kud sve isakovič šeta po varoši, ili nije hteo da vidi. idućeg dana, isakovič je počeo, pri svojim šetnjama po varoši, sve češće, da skreće u ulice, koje su vodile pod brdo, na kom su bili, u tvrđavi, kazamati i zatvori. on je, istina, prekodan, radio, kod mehova u gvožđarnici, razonode radi, ali je već drugo veče bio na brdu šlosberg, u šetnji. klajnšteter je tog dana, u čast svoga gosta, lično iskovao na nakovnju srp i jednu kosu, kakvu su rusi bili naručili. njih dvojica su, zatim, veselo, ručali. a posle ručka klajnšteter je dao isakoviču pratioca, da ga po gracu vodi i crkve sa njim obilazi. isakovič je primetio, već prvog dana, da ga, po ulicama, za vreme njegovih šetnji, žbiri, prate. kad bi izišao, sa čovekom klajnštetera, iz crkve, ili pivara, oni su ga čekali. razmešteni po ćoškovima. mogao je da ih broji. bila su trojica. bili su pristojno odeveni, u licu različiti, ali sva trojica imali su na ruci štap, od volovskih žila. gledali su ga zažagrenim očima. stajali su, kad bi prolazio, naslonjeni o zidove kuća. međutim, posle dvatri sata hodanja, stvar im je postala dosadna. kad bi isakovič svratio u pivaru, žbir bi ostao pred vratima. napolju bi ga čekao i čovek klajnštetera. pavle onda zađe, u jednoj gostioni, u sobu krčmarice, a iz te sobe iziđe na zadnja vrata, pored plota, u baštu. nije bilo teško da nađe put, kroz šumarke koji su se peli, na brdo, šlosberg. na vrhu brda crnela se, u sumračju, tvrđava. čuvena tamnica. kroz sumrak i kišu, koja je počela da pada, pavle je došunjao se sve do aleje, koja je vodila do kapije stražara. u to doba, u neoplatensi kraljevskoj slobodnoj varoši, odnedavna omladina je pevala pesmu, u kojoj se kaže da je draga magnet, za švalera. za isakoviča, magnet je bila, na tom putu, ta tamnica. isakovič je bio uspeo da dopre do na deset, i manje, koraka od kapije, pred kojom je video pokislog, austrijskog, šiljboka. u kazamatima, u podzemlju, nije više bilo osvetljenja. na spratovima, rešetke, gvozdene, na prozorima, bile su još vidne, uz svetlost fenjera. u aleji, koja je vodila do mosta, ulaza, nije bilo žive duše, a stražara, pod svodom tvrđave, bila je osvetljena, ali skoro prazna. video je u njoj, kako se kreću, kao senke, samo dvatri vojnika. u kapiji, iznad mosta, čekrci su bili nepomični. kapija se, izgleda, ni noću nije zatvarala, dizanjem mosta. mostobran su sačinjavala utvrđenja, ali su zgrade na njima ličile na običnu, baroknu, sliku, kuća. kad se privukao, bliže, stražari, mogao je da čuje, jasno, i pesmu, neke žene, koja je, negde, iza nekog prozora, glasno, pevala. most je propuštao u avliju, koja se videla, a koja je, možda, bila utvrđena, ali su i preko te avlije, prelazili neki ljudi, i neke žene, zauzeti, očigledno, svojim, domaćim, poslom. u stražaru uđoše neka deca. šiljbok, pred mostom, stajao je, kao da spava. isakovič nije znao, nije ni mogao znati, koliko robova, i koliko njegovih sunarodnika čami, tamo gore, iza rešetaka. o tome se pričalo, u beču, u engelbirti, pa i u temišvaru, među oficirima, mnogo štošta što, možda, i nije bilo istina ali što je bilo, kao priča, grozna priča. među onima, koji su bili u arestu, isakovič je imao i rođaka. a za sve, koji su bili odvedeni u grac, pričalo se da živi odatle neće više izići, ni posle pedeset godina. pričalo se da ima već i obešenih među njima. isakoviču se, u sumračju, pred tom kapijom tvrđave, srce bilo steglo, ne toliko od mračne slike tog zatvora, koliko od sećanja na ravnodušnost njegovih zemljaka, prema sudbini onih, koji su dopali tog zatvora. stajao je i mrmljao, kao omađijan, zagledan u rešetke, gore, na osvetljenim prozorima. znao je da su neki sahranjeni živi, tamo, gore, u ćelijama, samo zato što su stupili u prepisku sa rusima, radi iselenija. ipak, one, koji su bili odvedeni u grac, zaboravljali su brzo. uzdisalo se, neko vreme, za arestiranima, žalili su ih, šaputali o njima, ali se život nastavljao, kao posle sahrana. neke su se žene, zatvorenika, preudale, a deca su rasla i nisu ni znala svog oca. tu, gore, u zatvoru, iza rešetaka, međutim, u tom trenutku, ti živi mrtvaci, spremali su se, valjda, da legnu, tražeći sna. san je jedina uteha roba, isakovič zna to. mnogi će tu provesti deset, dvadeset, pa i više godina. pretvoriće se u živi skelet. pa i da ih pomiluju jednog dana, neće više hteti, ni da iziđu, iz zatvora. odbiće. kuda da idu? naviknuće se na svoju ćeliju, na koricu hleba, na samoću, na miševe. miš je tu jedini prijatelj i posetilac čoveka. proći će mnogo dana, nedelja, meseci, godina. neko vreme, još će se i pričati o njima, o arestiranima, u donjem i gornjem sremu. pričaće se, kako to nisu zaslužili, jer su služili verno caricu, godinama, i ginuli, i ranjavani, za carstvo. za hrišćanstvo. a sad su dočekali da ih profozi, tu, šamaraju po obrazu i udaraju nogom u stražnjicu. pomisli, šta bi bilo, da se odatle, pred kapijom, prodere, i zavapi, ono, njihovo, otegnuto. o... o... oj. možda bi probudio, tamo, iza rešetaka, neku, uplakanu, senku. možda bi ga čuli? možda bi ispustili koru hleba iz ruke, ili usta, i prestali da dele trošice miševima, i rasterali pacove, sa pendžera? možda bi podskočili do rešetaka, da vide, ko ih zove? možda bi poverovali da nisu zaboravljeni, da je neko, eto, došao da im se javi, da ih izvede? a možda bi pomislili i to, da je sve to samo san, koji vara, i priklonili glavu, opet, u bunilo, koje je u zatvoru, u glavi, stalno. a eto, trebalo bi samo da neko otključa hodnike i da ti nesretnici jurnu na vrata i dohvate se šumaraka na padini, i doline, koja se otvara u austriju, a vodi još dalje, u hungariju. trebala bi samo desetorica, dvadesetorica, spolja, koji su gotovi da mru, da upadnu na taj most, u koji su ukopane dve topovske cevi valjda da spreče ulaz kolima. da pobiju, za tren oka, stražu, pa nastave preko avlije, sa sabljom u ruci i petardama, kroz hodnike, do soba guvernerovih, gde se nalaze ključevi. sve bi to moglo da se svrši, za nekoliko minuta. na hodnicima, gde se dvojica sastanu, samo bi jedan mogao ostati živ. na avliji bi ostali samo mrtvi. dok bi se alarm raščuo, dok bi pomoć došla, većina zatvorenika mogla bi da se razbegne. a jataci bi mogli, lako, da ih provedu, posle, kroz hungariju, u poljsku. navikli da ih upotrebljavaju, u vojsci, za prepade i zasede, svi su isakoviči bili gotovi, i na najluđu vojnu avanturu, a pavle je bio izbezumljen nemoću, da ma šta izmeni, u nesreći svojih sunarodnika, tako da je, pred tom kapijom, skoro vikao, u nemom monologu. oni njegovi sunarodnici, u engelbirti, otići će, ipak, a pre, a posle, u rosiju, pa će postati premijermajori, polkovnici, pa i đenerali, kako ko. postići će svoje želanije, toržestveno. biće primljeni u rosijsku armiju. dobiće po jedan čin više. neki će umreti kao grofovi i knjazi. pa i oni, koji u austriji ostanu, ako se pritaje i budu mudri kao zmije, završiće lepo. oženiće se, izroditi decu, kao kavaljeri ordena marije terezije, svečano. postaće obersti, đenerali, feldmaršali. samo ovi nesretnici, tu, gore, koji su se bunili, koji nisu, ni pred kim, sagli glavu, ti neće više ugledati sunce, u sremu, ni izjahati na zelenu travu. ti više nikad neće videti mesečinu u varadinu. ni kako žito raste, ni u žitu crvenu bulku. ti će, zauvek, ostati, ovde, na šlosbergu, živi, u grobu. završiće, osedeli, razbarušeni, polaludi, u arestu. nije čudo da je, to veče, isakovič sišao do kuće klajnštetera, izbezumljen, a da niko nije znao, ni kud je išao, ni gde je bio. oblaci su se bili spustili tako nisko, da ga niko nije video. a nije mogao da zaspi, ni kad se osušio, i legao. prvo je hodao goredole po sobi, kao duh, zatim je mrmljao, razgovarao sa sobom, izbezumljeno, a zatim je i na đurđa vikao, iako nikog u sobi nije bilo, a njegov bratučed bio, tako, daleko. đurđe mu se smejao i pitao ga. je li to put, dugonjo, u rosiju? a pavle je vikao. broj, debeli, broj. koliko nas je u arestu? broj, debeli, broj koliko nas je sahranjeno? možeš li da mi kažeš glave dečice naše, poklane, koje niko u tvom hrišćanstvu nije oplakao, a kojima bi mogao na načiniš put, da se beli, od vijene do stambola? kostima našim da kaldrmišeš drum u veneciju. da se zabeli kad god sumrak pada. put da nazidaš kostima našim, po planu grofa merci. šta veliš, debeli, koliko je sramote nama naneto, koliko baba naših i devojčica uskakavčeno, silom, koliko porodilja tučeno po trbuhu? seti se starica, koje su stajale, plačući, i čekale, pred arestom, u komoranu, u marburgu, u solunu i smirni, pa je li se ko smilovao? sin im se nikad nije vratio. broj, izbroj ih, ako možeš. koliko ih je bilo? koliko je matera naših jaukalo i kukalo, pa je li ko čuo? služili smo, verno, hrišćanstvo, austrijsko, neki veneciju, drugi tursku, pa se pročusmo, je li, i nagizdasmo. sve je to naše slavno serbstvo obično ajlugdžijstvo. pa je l nam je provrila pamet? ej, hej, ima nas u arestu, čak u ajfi, kažu. i egiptu. svud mi krivi. ide tvoj stražmešter, pivar, čak u trijest, da se pričesti, pre nego što pođemo, pa ni to ne daju. može, kažu, ali da grečeski pojimo. svi nas regulišu. da kuće i kućišta po koncu nabijamo i dudove sadimo. rešili da čak i po crkvama našim, u našoj serviji, grečeski popovi grečeski zavijaju i slave boga, a mi, serbski, samo da aminujemo. tek da nešto i mi, bogu, lanemo. e moj đurđe, pa dokle ćemo tako? eto prošao sam i šlosberg, u gracu, da ispunim serca želju i otplačem nad joanovičem, što je vuka, u rosiju, zvao. kažu da nećemo da se smirimo. gde da se, debeli, smirimo? pa nismo to mi, ja i ti, koji nećemo da se smirimo, nego kosti naše, što iz zemlje iskaču. iz italije i franceske, iz prajske i niderlandije, a sad ćemo tome da dodamo i rosiju. a ko nam je kosti prelio je li ko arestirane pomilovao? eto bugare samo turci kolju, a vengri, gospoda, pa samo za mariju tereziju ginu. a nas svako kolje i mi bog te pita za koga sve ginemo. pa čak kažu, neverni smo, izdaćemo. mi smo, đurđe, čudo neviđeno. naši mru na rajni, u lombardiji, u šleziji, gde ih smrznute sahranjuju. zar se i ti nisi tukao po snegu, sa francezima, u pragu? ostavio sam tamo, nezakopane, sedmoricu. a koliko nas je još ostalo u žutom lišću, i na snegu. možeš li izbrojati? idosmo sa austrijskim đeneralima, baboličnim, da serviju našu vratimo, pa izidosmo, pa opet uđosmo, pa opet izidosmo. lažu nas i varaju. treba mreti, kažu, za hrista. pričaju dželebdžije malenice, u temišvaru, da u serviji našoj, sad, ni ptice ne pevaju. da je tišina po popaljenim selima bila tolika, da se samo sove, noću, čuju. pusta je servija, đurđe. marame se crne, u našoj crnoj bari, u groblju ne viju, nego uz put, po drveću. leševe ne sahranjuju, nego ih psi glođu. ej, hej, debeli, kad budemo pošli u rosiju, treba da nosimo, pred nama, ne barjake, nego crnu maramu. ne kažem ja da nema nesreće i drugde po svetu. ali drugima je dato da odahnu, da zaborave. nama nije dato, ni to. tolika je pustoš bila u serviji, pričaju, da si mogao čuti zmiju, čuvarkuću, kako puzi po zgarištu, kao jedino što je živo ostalo. jes, jes, idoh, đurđe, i do šlosberga. slušali smo carski befel, pokorni, engelshofenu i serbeloniju. bejah i u beču. molili smo i presvijetlog principa u veneciji. dvorili smo i pašu u beogradu. sad sam ti, debeli, na putu u rosiju. idem u rosiju. povešću i tebe sa sobom, i anu, i trifuna, i petra i varvaru. rusi mi kažu da imamo, odsad, da slušamo, i pazimo, šta radimo. odsad ćemo slušati. jego visokoprevashoditeljstvo stepana feodoroviča apraksina. jeja imperatorskago veličestva visokopovelitelnoga đenerala i rikskomesara, lajbgvardije simenovskago polka potpolkovnika i vseh rosijskih ordenov kavaljera i milostivog gosudara našego. čuješ li ti to, debeli? čuješ li? na putu do leobena, isakovič je dremao u kolima, u nekom stanju koje je ličilo na groznicu, od koje su, u to vreme, u njegovom zavičaju, svi, često, patili. bio je vreo u glavi i sve je nešto mrmljao. sam je sa sobom razgovarao. konjušar klajnšteterov, koji ga je vozio, bio je od onih kočijaša, kakve gvožđari i kovači imaju kad imaju. čovek težak, i neveseo, koji je ćutao. vozio je uzbrdo i nizbrdo, prekim putevima, i žurio. pored isakoviča opet su proletali stari hrastovi i mlade bukve, kestenovi kraj puta, a daleko, u daljini, ostajali su snežni vrhovi brda. na vidiku. zelenilo šumaraka bilo je, tu, gusto, i sve je češće skrivalo kola, u neku brdsku, tamnu, hladnu, senku. pored puta, u visokoj travi, sve je bilo zaraslo u mirisno cveće. kola bi, katkad, mimoišla poneku kuću, i poneki voćnjak, poneki čelinjak, u šumarku. kao što to biva, na putu, isakoviču se život činio, sad, kao neka vetrenjača na vetru. iako se ljutio na kajzerlinga i volkova, koji ga, na put, šalju, u rosijskoj vojsci nalazio je, sad, za sebe, jedinu utehu. ma koliko da je austrija bila postala omrznuta, u poslednje vreme, u sremu, isakoviči, kao i njihovi rođaci, nisu se bili lako rešili na selidbu. misao, da se svi odsele, bila je obuzela sav taj pogranični svet, ali je bila izazvala i zabunu. veza sa austrijskom vojskom, sa kojom su bili napustili svoju serviju, i povlačili se do budima i ostrogona, nije se prekidala bezbolno. sa njom su bili nadirali do beograda i nadali se povratku, pa su je omrzli tek kad su uvideli da ih lažu, a da to hrišćanstvo i taj bečki rat znače samo jednu veliku prevaru. rosijska vojska bila se tek pročula u njegovoj mladosti, pa je postala čuvena, kao i franceska i prajska, a pošto je bila pravoslavna, bila je ovenčana u to doba nekim nadzemaljskim oreolom, među siromašnim, namučenim, narodima, na balkanu. kad god bi se setio da je primljen u tu, bratsku, vojsku, isakovič bi se, na tom putu, ispravio. čestnjejši isakovič bi podigao glavu. govorio je sebi da je, eto, našao u životu utehu. ostao je konjanik, a put ga, makar i zaobilazno, ipak vodi u rosiju. na kraju krajeva, pomisli, ako bude i poginuo, poginuće na nekom slavnom, konjičkom, jurišu kojima se rusi behu pročuli u to vreme a neće umreti, ružno, ostareo, krezub, usranko, kao što će se desiti kupecima i tergovcima, i sindikusima, u rumi, mitrovici, i oseku. isakoviči će umreti, svi, lepo. pri toj pomisli, isakovič bi, kad bi odmarali konje, kraj kola, u travi, zadovoljno, spokojno, zaspao. prenoćio je u leobenu, i ujutru, rano, krenuo dalje. posle leobena putovao je rđavo, kroz neku dugu kišu, i morao je da zastaje, približujući se beču, po praznim krčmama, što je nešto najtužnije na svetu. u leobenu imao je opet jedan san koji je, posle, budan, tako reći, često sanjao. to je bilo sećanje na ženin grob, koji je, pri putovanju u rumu, bio posetio. on je u neoplatensi bio zastao, na svom putu iz temišvara u srem, i proveo dan u kući senatora stritceskog, i bogdanoviča. prelazio je i u varadin, da poseti grobnicu, koju su njegovi bratenci bili digli, iznad groba njegove žene. špijun generalkomande, koji ga je pratio u neoplatensi, mogao je da javi samo to, da kapetan, u varadinu, nije nikuda išao, sem na groblje. njegov izveštaj su, sa čuđenjem, stavili ad acta. međutim, tako je to bilo. pavle na ženin grob nije bio otišao iz nekih religioznih razloga, ili po običaju, nego u divljenju, koje ga je bilo obuzelo prema toj ženi, koju je sad, mrtvu, više voleo. dugo se nad njenim grobom, u letnjem plavetnilu, taj čovek, inače tako tvrd na suzi, od suza tresao. i sad, na putu, tako daleko od tog groba, njega je prelazila jeza. ispod glasisa baterija, obasjanih suncem, on je, i u sećanju, prolazio, ćutke, kroz uzane ulice tvrđave, kroz koje ni kola nisu mogla proći, a video, već izdaleka, groblje, i, u daljini, iza njega, frušku goru. grobnica njegove žene bila je na jednoj humci, u senci jednog šljivika i njen se plavi, limeni, krov video iza granja. pred njom je bila klupa, sred jednog kvadrata u šimširu, uvek zelenog, a iza nje, pogled je pucao u pokošena polja i daleke šume i dolinu dunava. imala je malo kube na krovu. pavle je tu odstajao neko vreme, a zatim je sedao na klupu, da ispruži noge i zatvori oči. osećao je, kako ga vetrić, sa dunava, miluje po kosi i licu. imao je običaj, posle, da kaže da mu je to bila najlepša nagrada u životu. tresao bi se od pomisli kakvo mora biti sad telo njegove mlade žene, ali mu to nije smetalo da je grli i ljubi, u mislima, više nego što je za života ljubio. kad bi se setio lešine a mnogo je lešina bio video otvorio bi oči, i iskolačio, ali bi se posle smirio. sve bi se činilo, oko njega, prah i pepeo, prolazno, kao i to leto, što će proći, kad bude u rosiju otišao. gledao ga je, te godine, stalno na putu, pa je osećao kako prolazi, i preko pokošenih njiva, i krovova u varadinu, i preko groblja, i preko srema, i preko njega, kroz sve zemlje i kroz sva carstva. u toj njegovoj zemlji, leto je još bilo žarko, ali u vetriću sa dunava bilo je već jesenje hladovine. smrt njegove žene bila je sad pomešana sa opštom prolaznošću svega što je bilo stvarno u njegovom životu. temišvar, polk sirmijskih husara, grunt, kuće, sve je ostavljao, i samo ga ta mrtva žena prati, milujući ga po kosi i licu. njegovi bratenci imaju decu, pa će uobraziti da se njihov život nastavlja, u deci, da je to njihov život, isti život, koji traje večno. on to uobraženje nije imao. njemu se činilo da sve što doživljuje, doživljava u snu. pa ipak, on iz varadina nije otišao plačevno. naprotiv, odneo je sa sobom, u ušima, pesmu momaka, koji su bili po selima uobičajili, u to vreme, da se po mesečini, u letnje noći, vodaju, i pevaju. te pesme momaka se, posle, kad god bi se žene setio, sećao na svom putu. bilo je to nešto najlepše na svetu. prema hartijama, nađenim u zaostavštini lajtnanta isaka isakoviča, reklo bi se da je pavle bio, opet, u beču, posle svoga puta u srem i posavlje, sedamnaestog septembra godine 1752. taj dan je bio, u beču, posvećen sv. franji. isti dan svetkovali su, pravoslavni, kao četvrti septembar, dan posvećen velikomučeniku vavili. srećom, i za jedne i druge, bio je petak. tako i mi znamo kad je bilo. isakovič se vratio u beč, poslednji put, bez neprijatnosti na putu. i u leobenu, pokazivali su mu čudo. mater božiju, koja suzi jednog dana u godini. njeno lice, od belog fajansa, dopalo se pavlu, kao i kruna od ljiljana, koju su joj natakli na glavu. njene crne oči gledale su ga nemo. i on, i ona, nosili su u sebi nešto sveto. i u leobenu, u traktiru u kom je prenoćio, imao je da sluša kako sat odbija sate, to jest drvenu kukavicu, koja ih je otkukala, u mraku. i tu je pomislio da vreme prolazi brzo, a da će taj sat otkucavati sate, i kad on ode iz leobena, i kad ga uopšte više ne bude bilo. drumovi u austriji bili su, tada, već, u dobrom stanju, pa je brzo odmicao, a prtljag su mu pregledali svega jednom, u leobenu. njegove odgovore na pitanja, kuda ide, zašto putuje, beležili su, i tu, u knjigu putnika. samo je pri izlasku iz leobena, na trgu, doživeo nešto što je, posle, celog života pamtio. vešali su lopova. nekog kalfu, nekog abadžije. nesretnik je krao neku abu. bio je slabušan, van sebe, otimao se i urlikao je, tako da mu se glas čuo, i kroz lupu doboša, i plač žena. svetina je bila napunila sve prozore na trgu, a gomila sveta stajala je i na trgu. prema običaju onog vremena, da bi obešeni, što brže, skrhao šiju, dželat je skočio na njega, sa leća, kao majmun, pa se ljuljao na njemu, kao da zvoni u neko veliko, nemo, zvono. pavle je bio sretan izlazeći iz leobena i putovao je dalje, prema beču, sa očima koje su bile otvorene, ali nisu videle više javu. mumlao je i mrmljao. sam je, sa sobom, razgovarao. putovanje mu se, međutim, u blizini beča, završilo lepo. silazio je na padine, zasađene voćem, kroz bečku šumu, a, oko varoši, ugledao je, najzad, kao šaren ćilim cveća, vinograde i bašte, sa kućicama, koje su bile bele i crvene, a imale gnezda roda na dimnjaku. odrastao u siromaštvu, nesreći, ratu, divljini, isakovič je osećao da neznanje, prostota, nepismenost, koji su vladali u njegovom zavičaju, nisu dobri, i da je prosvećena zemlja bolja, iako u njoj nije sve odobravao, i video mnogo štošta, što je bilo i gadno i glupo. bio je zadržan, pri ulazu u varoš, ali pušten brzo. papiri su mu bili u redu. sa velikim pečatima, koji su visili na kraju. neočekivano, pri ulasku u beč, stigla ga je bila kišica i poprskala ga, tako da je kapala sa kola, kad je iz njih izišao pred traktirom zlatno brdo. kad su sluge traktira prislonile merdevine, da sa kola skinu veći prtljag kapetanov, isakovič im reče da ga nema. imao je svega jednu kožnu torbu, koju mu je agagijanijan bio nabavio, i sablju. pošto je stigao neprijavljen i neočekivan, u taj traktir, rekoše mu da u traktiru soba nema, da je sve puno sveta, ali ako sačeka, daće mu se zasad, jedna mala sobica, u produženju doksata, iznad avlije. poručiće mu dotle perikmahera. avlija tog traktira bila je popločana crnim kamenom, a spuštala se u oluke, kao neka prevrnuta, blaga piramida. pavle je proveo nekoliko sati u velikoj kujni, koja je bila, ujedno, i trpezarija, a u koju se silazilo između gvozdenih ograda, kamenitim, strmim, stepenicama. docnije je dobio lepu, franceski udešenu, sobicu, iznad ulaza. imala je tri ogledala. pavlu se učini, kao da će iz njih izići gospoža božič, koja čeka. već iduće jutro, isakovič je ušao kod sekundsekretara grofa kajzerlinga. podneo je, nemecki napisan, rogobatan, izveštaj o stanju na južnim granicama carstva, koji je barun aš sekretar, prvog sekretara, černjeva prepisao, i stilizovao, za poslanika. kroz dva dana, bio je odveden pred kajzerlinga. grof kajzerling, ovoga puta, pri audijenciji, nije bio ni svečan, ni pun ordenja, nego je na zaprepašćenje pavlovo bio polugo u odelu bolesnika, u nekim krznima, svog jutarnjeg kaputa. isakovič je docnije pričao da je kajzerlinga video, sa golim, maljavim, nogama u šafolju, da kija i kija. za sve vreme te audijencije, poslanik je držao noge u vodi, koja se pušila, a lakej mu je brisao glavu. kajzerling je ovoga puta primio isakoviča milostivo. odmah ga je poznao, kaže, kao starog poznanika. rekao je volkovu i isakoviču da mogu sesti. volkov je na to seo, iza pavla, u rukama sa puno papira. kajzerling onda reče kapetanu da je video njegov izveštaj, i da je zadovoljan. razumeo je da kapetan zastupa dva gledišta. jedno je, da je austrijska strana granice puna vojnika, dobro čuvana, a da je suprotna strana obale, turska, prazna, tajanstvena, slabo utvrđena. dopada mu se, kaže, kapetanov opis utvrđenja, na jednom ostrvu čije je ime zaboravio a dopada mu se i spisak oficira, sa podacima o njima. ima li kapetan nešto usmeno da doda? isakovič mu onda, ustajući, reče, pokorno, da bi hteo da doda samo to, da se njemu čini da je i turska strana utvrđena, na svoj način, iako je na izgled, prazna. i ona je, na svoj način, puna vojnika, iako oni ne štrče, u uniformama. a cela je, turska, poleđina savusa, prirodna fortifikacija. hteo je samo da kaže da se debarkacija čini na prvi pogled laka, ali da bi desant, austriju, skupo stao, idućih dana, kad se debarkacija pretvori u deploraciju armija. kajzerling je ljubazno posmatrao isakoviča, brišući znoj sa čela i svog velikog nosa, pa upita. znači li to in ultima analisis da kapetan, kao bivši, austrijski, oficir, misli da će austrija u slučaju rata sa turskom morati da izvede, na tu granicu, mnoštvo trupa? isakovič reče. ja, gnadigster graf. kajzerling na to zavrte glavom, pa promrmlja nemecki. schon. schon. a zatim pogledavši volkova. horošo. horošo. preturajući rukom, po hartijama na stolu koji mu je bio doguran nadohvat ruke kajzerling zatim reče da mu se čini da u isakovičevom izveštaju ima i jedna promena. kapetan je, do sada, uvek tvrdio da bi se sva populacija tih graničnih krajeva, zajedno sa svojim oficirima, rado odselila u rosiju, a sad kaže da selidba u rosiju nije više popularna i da će samo još mali broj oficira tražiti pašport, za odselitsja. otkud sad to? isakovič na to pomilova prstima vrh svog plavog brka namirisanog naročito toga dana reče da misli da je to zato, što ti oficiri, sad, misle, da, u beču, mitropolija ima mnogo više uticaja, nego rosijska gospoda. oficiri su se trgli. mnogi su u arestu. uvedena je smrtna kazna. a crkva širi famu da će srbima, uskoro, biti bolje, i da ne treba da se dele od beča. treba u austriji raditi na polzu serbskog naroda kaže mitropolit a ceo naš život dat nam je samo za rad na opštu polzu serbskog naroda. velika selidba, koja je bila, kao oluj, počela, pretvara se sad u pojedinačna bekstva oficira, nesretnika, a misija polkovnika horvata, koja je iz rosije poslata, skuplja ljude, na austrijskoj strani, nedozvoljenim sredstvima. oficiri smatraju, u oseku, da bi pomoć rosijska trebala da bude vidnija. tek što je to izgovorio, a kajzerling tresnu pesnicom po hartijama i dreknu da njemu ne treba, od kapetana, saveta. nego mu trebaju gola fakta. kapetan ga je uveravao da bi cela populacija rado krenula, da će stotine oficira krenuti, a sad iskaz menja. zašto? isakovič oseti tada kako ga, sa leđa, drma volkovljeva ruka. on onda ustade i raskreči noge u stav slušanja a noge su mu bile deblje ispod kolena, pa je stajao čvrsto pa dodade učtivo. da se u onim krajevima, na granici, javlja mišljenje da je za njih bila dovoljna nesreća što su morali da napuste serviju, sa austrijancima, ali da će biti još veća nesreća, ako krenu daleko, u rosiju, otkuda se više ne vraća. ako njegova visokografovskaja ekselencija dozvoljava, kazaće, nešto, što je čuo od svog bivšeg, vrhovnog, komandanta, feldmaršallajtnanta franca karla leopolda baruna fon engelshofena. on mu je rekao ovo. da grof bestušev u beču čini uslugu carstvu, kad serbe iseljava, i da će austrija, kad granica prema turskoj ostane prazna, naseliti tamo, vrlo rado, nemce iz rajnlanda i lotaringije a ta su naseljavanja već otpočela. među serbskim oficirima, to je izazvalo veliku zabrinutost. a u isto vreme, austrija je počela da im daruje imanja, i titule plemstva, ako se selidbe u rosiju mahnu. kajzerling na to reče da je obavešten o tome i to zna. kapetan sad može krenuti iz beča. dobiće sve potrebne papire, za sebe i familiju, od volkova, a rosijska misija biće, u tokaju, o njegovom dolasku, obaveštena. daće mu preporuku na đenerala en chef, petra spiridonoviča sumorokova, člana vojene kolegije, u petersburgu, a daće mu preporuku i na đenerala en chef, stjepana feodoroviča apraksina viceprezidenta. nada se da će se isakovič, u rosiji, pokazati dostojan njegovog poverenja. rosijski posol u beču davao je takva pisma svim oficirima, koji su se selili u rosiju, ali je to kajzerling izgovorio isakoviču kao veliku milost. isakovič je onda počeo da se klanja, i da izlazi, propisno, natraške, iz salona kajzerlingovog, kad ga grof, još jednom, zadrža. obraćajući se volkovu, reče mu da, pre nego što kapetan otputuje, još jednom, za svaki slučaj, konsultuje prvog sekretara, černjeva. možda bi kapetana, ipak, trebalo uputiti u črnu goru? isakovič pretrnu, kad to ču. kajzerling ga, zatim, upita još i to. otkud na njega, isakoviča, tolika mržnja, kod njegovih sunarodnika? kancelarija je puna denuncijacija o njemu. mitropolitov sekretar preti da će tužiti i njega, kajzerlinga, što pušta u rosiju familiju koja je izdajica svetog pravoslavlja, a koja je prešla u crkvu unijata. on, kajzerling, želeo bi da zaštiti sve njih, šizmatike, ali je to teško. mnogo je, među njima, denuncijanata. neka mu protumači to. pavle se osmehnu na to, pa reče da je stvar, ukoliko se tiče isakoviča, prosta. oni su bili primljeni, kao ajlugdžije, u vojsku austrijsku, u doba kad su bili mladi. još neženje. a kad su se u austriji ženili, oni nisu pitali za religiju žena, nego za lepotu žena. kakvo im je lice, i kakva im je zadnjica. zbog tih mešovitih brakova, postali su omrznuti, i kod kaluđera, i kod fratara. a što se tiče mitropolita, on ih mrzi zbog odselenija. od starina su, međutim, svi pravoslavci. kajzerling na to opet otpoče da kija, ali je uzvikivao veselo da i on misli, kad je žena u pitanju, da nije važna religija, nego dodade smejući se figura. isakovič je hteo da kaže figura, ali je rekao. hinter. želi mu srećan put. bio se toliko raspoložio, da je počeo da mlatara rukama i da maše isakoviču peškirom, koji je bio skinuo sa glave. ukaza se potpun ćelonja. niko ne zna joana tekeliju. u jesen godine 1752, u ruskom poslanstvu, u beču poslove oko preselenija srba, iz austrije u rosiju, svršavao je kajzerlingu kao i bestuševu premijersekretar, černjev. međutim, prepisku poslanstva sa črnogorskim vladikom vasilijem vodio je drugi sekretar, volkov. slučajno, imao je da svršava i posao oko iseljenja familije isakovič. posle povratka isakoviča u beč, volkov je taj posao svršio brzo i odlazak pavlov, u rosiju, bio je sad pitanje dana. dobijanje pašporta, za sve isakoviče, proslavljeno je, u kući bankara kopše, toržestveno. među oficirima u engelbirti, volkov se, posle toga, pročuo, kao nova serbska majka u beču. prema isakoviču, međutim, volkov se bio tih, poslednjih dana, jako promenio, a isakovič prema volkovu, isto tako. isakovič je sad bio drugi čovek. bio se malo pogurio, imao je zamućeno oko, a govorio je tiho. kretao se umorno, pa bi, neočekivano, planuo. ponavljao je volkovu da je sramota, kako se oba carstva ponašaju, prema oficirima, koji papire imaju, i kako im putovanje odlažu i otežavaju. zašto da, danima, mesecima, čekaju? papiri su im u redu. volkov je vikao. da papire i austrijanci imaju. papiri jedni druge potiru. i sa urednim papirima može se završiti, u arestu. tog septembra, pomenute godine, pitanje iseljenja srba postalo je sve zamršenije, pa se i marija terezija, carica, bila umešala u to. dvorska kancelarija počela je da prebacuje, srbe, i kajzerlingu. pozvat je u pomoć, u beč, tih dana, i mitropolit pavao. što je bilo najluđe, pavle je bio, svojim pričama, o gracu, o sunarodnicima, u tamnici na bregu, uzbudio i neke oficire u traktiru, pa nije napuštao misao, da bi rusi trebali da pokušaju, pomoću jedne desetorice oficira, prepad, noćni, na tvrđavu da oslobode one, koji su na pravdi boga u zatvoru. volkov se bio našao u čudu. isakovič je tvrdio da ti ljudi nisu krivi i da su odvedeni na šlosberg, samo zato, što su se sa rusima upustili u korespondenciju, a rusi sad te ljude napuštaju. einlass u tvrđavu mogao bi se uzeti, prepadom, lako, a oslobođeni sužnji, prebaciti, kroz hungariju, u tokaj, u rosijsku misiju, pojedinačno, brzo, neprimećeno. isakovič je pokazivao i neke crteže koje je napravio. ponavljao je da bi se do guvernera zatvora moglo prodreti, lako. a na dvorištu tvrđave, nepomični, ostali bi samo mrtvi. volkovu se to brbljanje isakoviča bilo dosadilo i jedva je čekao, da tog oficira vidi da je otišao. ima rosijski posol, govorio je volkov, druge puteve, da se pomognu oni, koji zbog rosije stradaju. neka kapetan ne brine za to. rekao mu je već da je plan kapetanov lud i da ne bi uspeo. isakovič hoće da uzima einlass zatvora, sabljom, a zaboravlja artiljeriju, kraljicu oružja. ne zna fortifikaciju. izazvao bi samo uzbunu. bio bi ubijen, već na prvom mostu a mostovi se, uostalom, noću, dižu. već u prvoj avliji tvrđave, zapao bi u unakrsnu vatru. dolazeći da primi papire i ugovori dan odlaska, isakovič je, međutim, svaki put, ponova, brbljao o tom svom planu. on je udov, kaže, za njim ne ostaje, da prosi, niko. ne žali umreti. a našao bi još devetoricu, u engelbirti, za tu avanturu. sa osmehom, drsko, isakovič je ponavljao volkovu da može biti da on, isakovič, ne zna šta su enfilade, ne zna fortifikaciju, ali da i on zna ponešto. nije bio gluv u vojsci, ni slep, kod očiju. naučio je, na primer, da straže u turskoj nikad ne spavaju, a u austriji spavaju. video je da prajsi, uvek, kapije zatvaraju. a da ih austrijanci, često, zaboravljaju. u ratovima, u kojima je učestvovao, nekoliko je austrijskih đenerala vešano, zbog kapitulacije. nego izgleda, da njegovo blagorodije ne zna za petardu. petarda, u dobroj ruci, otvara sva vrata, u svakom hodniku. sa petardama u šakama, ta desetorica, iznenada, mogli bi da dobiju te sužnje, sasvim sigurno. volkov je srdito ponavljao da kapetan ne poznaje einlass u gracu. ne zna da je, samo na izgled, zapušten, ali zidan za unakrsnu vatru, kroz koju još niko nije prodro. isakovič je nešto mnogo uobrazio. nikad uobraženije oficire, od serbskih, kaže, nije video. isakovič mu onda dobaci, gladeći brk, da će njegovom blagorodiju reći, zašto. zna li, kaže, joana tekeliju? je li čuo za joana tekeliju? nije? čuo je, svakako, za velikog duktora vojski, princa eugena savojskoga? zna ga cela evropa. čuo je, sigurno, da je to čovek, koji je spasao evropu od turaka. spasao beč. osvojio beograd. umalo nije prodro do stambola. čuo je, svakako, kako je, genijalno, uništio tursku vojsku, kod sente. ali nije čuo, sasvim sigurno, za joana tekeliju. princ je bio, zaista, potisnuo turske vojske, iz hungarije, i činilo se da će ih isterati u aziju, ali, eto, princ je, kod sente, bio stao. tu i tutilo. turske vojske su bile, pre njega, stigle na tisu, i uspele da se prebace u temišvarski banat, i spasu. turska je za trenut bila spasena. mogla je da čeka obnovu rata mirno. između jarosnih, austrijskih đenerala, sa nojevim perjem na šeširu, i turskih armija, tekla je, i šumela, razlivena tisa, treperile su, noću, bezmerne baruštine, prostirale su se močvare i blata. nije se moglo dalje. princ je bio stao. u danonoćnim, ratnim savetima, rešio je da čeka. a niko nije znao šta nosi budućnost, iduća godina. joan tekelija, sa svojim serbskim konjanicima, bio je drugog mišljenja. on je predlagao, da se pređe tisa, da se prođe kroz poplave, uz trepet zvezda, noću. sa svojom konjicom išao je ispred austrijskih trupa, koje je, noću prema zvezdama preveo, kroz to more vode i blata. osvanuo je u leđa turaka. pobeda princa evgenija bila je potpuna. ceo svet slavi sada velikoga đenerala, princa, boga rata, idola evrope, a niko ne pominje, niti zna, onoga, koji mu je omogućio pobedu i koji je, u toj strašnoj noći, kroz mrak i vodu, prema zvezdama, preveo armiju u leđa turaka. tekelija je znao da nađe put prema zvezdama. savojski samo prema kartama. tekelija je preplivao razlivenu tisu, na grivama. savojski je stao pred poplavama. da nije bilo tekelije, savojski ne bi bio, iduće godine, mogao da siđe do turske. da nije bilo tekelije, turska bi bila trajala još stoleća. pa zar nije nepravda da se ime tekelije ne zna? austrija tekelije nikad nije pominjala. eno tekelije sad u rosiji. ali, ako ime tekelije nije znano u austrijskim armijama, oni, isakoviči, nose to ime u sercu svom i nosiće ga, dok god i jedan među njima, na ovom svetu, bude usedao konja. njegovo blagorodije sad zna, otkud u srba, u sirmijskim husarima, ta uobraženost, među kirasirima. isakoviči su imali običaj, u temišvaru, kad prolaze kraj kirasira, nadodoljenih, sa velikim šlemovima na glavama, da se plaše deca, da namignu srbima. da se podgurkuju, da se nakašljavaju. a njegov bratenac đurđe davao bi tada, katkad, od sebe, i druge zvuke, kao znak smeha, i prezira, prema lažljivcima. volkov je tešio pavla da je svaka pobeda, obično, delo onoga čije se ime ne zna. a da će isakoviči u rosijskim armijama imati prilike, da svoje ime vežu, uz slavu tekelija. posle te prepirke, međutim, sekundsekretar je požurio da svrši isakoviču potrebne papire, i da se, što pre, udalji iz beča. tokajskoj rosijskoj misiji, pisao je da je pavle čovek koji neće imati mnogo uspeha, ni u rosiji, jer je notorni melanholik, samo to ne zna. i ne pokazuje odmah. ta melanholija ga, međutim, sustiže, svuda. poučitelan je, i uobražen, prorokuje, i hteo bi da preuredi svet, a sposoban je samo, i rođen, da jaše preko prepona. ne ume da živi prema primeru vijene i vengra. komandantu kijeva treba skrenuti pažnju da su ti oficiri, koji se iseljavaju u rosijsku vojsku, krasni i pošteni ljudi, ali da ne mogu da zaborave prošlost. čudni su. kukaju. s početka se raduju, kad sretnu svoju braću ruse, bog zna kako. žele da se približe rosijskom stilu života, da budu i oni, kao rusi što su. a zatim, kad postignu svoje želanije, kad postanu rosijski oficiri, ohlade se već u beču. ne znaju da žive u sadašnjosti, u našem vremenu. uoči male gospojine, u sredu, osmog septemvrija, pomenute godine, isakovič je, sa papirima volkova u rukavu, pošao iz vijene, u rosiju, toržestveno. ode isakovič iz carstvujušče vijene. bežeći od sebe samoga, i žene koju je na putu u rosiju susreo, isakovič je, prilikom svog prvog odlaska iz vijene, u mitrovicu, početkom avgusta 1752, otišao, od gospože evdokije, bez zbogom. krio se od nje, i kad se vratio u vijenu. kad je izišao iz svoje familije, tuđina ga je bila sasvim zbunila. nije više znao šta je dobro, a šta zlo. sad, kad je napuštao, zauvek, carstvujušču vijenu, hteo je opet da ode, a gospožu evdokiju da ne vidi. međutim, što se dan odlaska, sve više, bližio, sve mu se više činilo, to, bez smisla, i ludo. u toj velikoj varoši, gospoža evdokija bila je jedino ljudsko biće, nerazdvojno za njega vezano, hteo on ne hteo. ona je bila, proforma kako bi to đurđe rekao žena majora joana božiča, ali, pred bogom, iako ne pred ljudima, njegova. osim toga, stideo se, i pri samoj pomisli, da njegovi sunarodnici, kad budu o tom pričali, kažu za njega da je pobegao krišom u rosiju, uplašen od muža. tih poslednjih dana u vijeni, isakovič se kretao, među ljudima, nasumce. iznenada, bi mu gospože evdokije i žao. oseti prema njoj, i takvoj kakva je bila, veliku nežnost. uoči svog polaska, onda, reši se da je poseti, i da joj predloži da ostavi božiča, a da se vrati, ocu, u budim. u nadi, ipak, da ga ona, posle onakvog rastanka, i ponašanja, neće u svojoj kući primiti, isakovič joj opet posla pismo, po agagijanijanu, a sa pisamcetom, i slatkiše. na kutiji slatkiša bilo je, u svili, izrađeno njegovo ime. molio je da mu odredi dan vizite. mesto božičke, odgovorio mu je božič. ne želi, kaže, koje korespondencije, nepotrebite, s njim imjeti, nego neka dođe, pod sumračje, u njegovu kuću, u leopoldštatu, u nedelju, na dan velikomučenice kleopatre, na večeru. biće malo faraona. za isakoviča, ta nedelja bila je dan mučenika avtonoma, ali niti je božič znao muke kleopatre, ni pavle, muke avtonoma. muke se, i mučenici, menjaju, zaboravljaju. za oboje beše to nedelja, za jednog dvanaesti, za drugog, po vijenskom kalendaru, dvadeset i peti, septemvrij, godine 1752. dan vruć, zaparan, oblačan, koji se završio nepogodom. agagijanijan odveze isakoviča, tog dana, pred veče, kod božiča. isakovič je osećao da se, pre, kretao, kao konj, kojeg jašu, na komande nemecke, a sad na muštru rosijsku. volkov mu je slao i agagijanijana, i svoju karetu. tog dana, pre nego što krenu božiču, pavle je bio na oproštajnom ručku, kod svog rođaka, kopše. sveli su svoje račune. računi rođaka bili su papreni. kopša je žalio da toliki serbski oficiri, napuštaju carstvo, ali se tešio, da će oni pojačati carevinu koju je petar veliki stvorio. kopša je smatrao da su grci najveći junaci omirovi. a da su serblji, trojanci. bankar je bio bolešljiv, tih dana, i mudar, poučitelan, kao što su stari bolesnici. pričao je pavlu da mu je našao kola, i kočijaša, koji će isakoviča baciti do varoši rab, a da će ga u rabu, kola komersanta krečareviča čekati, da ga bace, u budim, trandafilu. sve će kao namazano ići. točkovi se, kaže, u svetu, okreću, a para, koja se kotrlja, ih vrti. kopša je pavlu pričao i to, da se božič raspitivao za njega, isakoviča, kad je pušten iz aresta. a pričao mu je i to, da se među oficirima, u engelu, zna da ga je gospoža evdokija, kad ode, tražila u birtu, kao luda. kopša je savetovao pavla da se čuva božiča. božič je čovek koji ne preza, ni od ubistva. kad se iz aresta vratio, zatvorio je rođenu ćerku u neki manastir papežnika, jer je čuo da i ona, za nekim oficirima, jurca. a uobrazio je, da je aresta dopao, pri povratku iz budima, na denons kapetana deruniča, joana runiča, pa je tog nesretnika pregazio kolima, kad se runič, vraćao u engel, jednom od onih uskih ulica oko engela. srećom, kapetan je ostao živ, ali mu je slomljena noga i prebijena su mu i rebra. runič priča da je, u tim kolima koja su odjurila, prepoznao slugu božiča, ali se božič smeje, i kaže da se kapetanu to pričinilo, a da je to bila mesečina. kopša je nagovarao rođaka da ne ide u vizit božiču. pred veče, pomenutog dana, isakovič je, ipak, krenuo. bio je zanemeo, i jedva je rekao koju reč agagijanijanu. vozili su se ćutke sve do zelenila leopoldštata. agagijanijan reče isakoviču samo toliko, da je božič bahatiji, otkad je pušten iz aresta, više nego ikad. dolazi u engel, sa svoja dva joldaša, i podmeće nogu prolaznicima, i izaziva. nema dana, da dođe, a ne dođe do tuča. božič viče da je serbski nacion, u svojoj velikoj nesreći, od turaka, azijata, našao utočišta u mariji tereziji, i sreću svoju, u carstvujuščoj vijeni. i kroacija i servija i sve slovinske krajine i banovine, našle su u austriji svoju ticu feniks. isakovič nije ni slušao jermenina, nego je bio više žalostivan, nego zabrinut. nije osećao strah. sirmijski husari bili su, u prošlim ratovima, toliko ogrezli u krv da su bili uvek gotovi na tuču, pa i smrt. nije im se više mililo ni da žive. ali, ako i nije osećao neki naročiti strah, isakovič je osećao dubok sram, da se oni, sunarodnici, tuku po vijeni i vijaju kao žuti mravi. da su tu veselu varoš, njih nekoliko stotina, pretvorili u pravu ludnicu. da je veseo, vijenski svet, počeo da ih se, kao da su šugavi, kloni. bio je gotov da božiču pogleda pravo u oči i da mu prizna, sve, što se sa božičkom desilo. hteo je da mu kaže da se to, sve, desilo, kao što kiša ide u proleće. nije osećao prema mužu nikakvu mržnju. u njegovoj okolini, mnogo se oficira, tako, spanđalo, sa tuđim ženama, na putovanju, u nekom traktiru na poslu, koji su serbelonijevi kirasiri zvali amur, a sirmijski husari. ori, ori. pa su se, posle, razišli, posle neke burne noći, kao da su vatru, zajedno, čarakali, preko noći a ujutru zašli za kuću, pa se razišli. pa šta? međutim, pavle je znao i to, da će gospoža evdokija, može biti, kroz devet meseci, hodati po vijeni sa njegovim detetom, pod srcem. jer, iako je, i tada, bilo mnogo gospoža, u vijeni, koje su znale da udese da muž ništa ne zna, i da ne ostanu bremenite, ni posle takve burne noći, među njegovim sunarodnicama, takve su žene bile retke. iako je, i u to doba, već, bilo znano da ima sredstava, raznih, da žena ne rodi među njegovim sunarodnicama, takve žene, koje su znale to, mogle su se na prste izbrojati. ljubavne noći, u njegovom nacionu, imale su za posledicu, uvek, porod. a nerotkinje, nesretnice, imale su tužan život. isakovič nije nameravao da izneveri tu upaljenicu, koja mu se tako bestidno obesila o vrat ako zanese i ocu se vrati. samo, ipak, želeo je da to, nekako, ne bude, i da ona njega pusti, da on ide kud je pošao, u rosiju, sam, bez žene. takvi su udovci. isakovič se, tako, vozio božiču, manje radi svoje ljubavi, a više radi želje da se ne osramoti, kukavički. jer iako su ti oficiri, iz pograničnih serbskih milicija, sad već bili nadodoljeni, kao i kirasiri, pa su bili odeveni u čizmice hungarske, u bele, kožne, čakšire, kao prajsi, u plave kurtke, a sa franceskim trikornom na glavi, u sebi, u duši, to su još uvek bili ljudi onakvi, kakvi su bili donedavna, u svom pocerju i crnoj bari. nije se smelo pod sramotom ostati. oni su još nosili, na jeziku, pesme, koje su se među njima pevale, o tome, kako su se bakič i viceduktor monasterlija tukli sa turcima ispred vojski. svaki, pa i najgluplji husar u đurđevoj švadroni, nije znao za šalu, ako bi mu rekli, da ne bi i on miloš znao biti. iako tu lepu frazu oni još nisu znali, i oni su već ponavljali, derući se tužno, ono otegnuto. gudte gusle, milošu za dušu. niko, među njima, nije mogao da otrpi misao da ne bi znao miloš biti. to ne znači da se isakovič vozio, božiču, tražeći kavgu. naprotiv, njegove misli, iznenada, odoše, kao u neki žbun jasmina, u mesečini. setio se bio tekle, ćerke božiča, koja mu je postajala sve milija, u uspomeni, s puta. čuo je, iza sebe, njen smeh, ali kad se osvrte, dabogme, iza kola nikog nije bilo, sem idućih kola na drumu, u daljini. agagijanijan mu, pred jednom alejom kestenova, reče da su stigli. božič je pričao, za tu svoju kuću u leopoldštatu, da je kupljena za njegovu ženu, ali je agagijanijan pričao da, u stvari, pripada veterinaru grofa para, koji se zove di ronkali. božič i taj čovek imaju neka črezvičajna posla, a ti poslovi su, zajednički, ali nisu čisti. pavle onda ugleda, na kraju jedne aleje kestenova, kuću, kud su išli. bila je na dnu te aleje, mračne i na danu, sva osvetljena. sa nje su, kao grozdovi, visili veliki fenjeri. vidik se, iza te kuće, spuštao, prema dunavu, u daljini, u podnožja brda, gde je reka, kao da je već u mesečini, treperila. tamo, na suprotnoj strani, pružali su se neki, zeleni, brežuljci i gubili u tamnom, još tamnijem, biljnom svetu. isakoviču se učini da, tamo, već, kišu vidi. nad leopoldštatom, međutim, još je bilo svetlo, poslednji sunčani zraci još su ga obasjavali, kao neke strele, na kojima se kapljice kiše sjaje. sunce je nad njima, kad su pred kućom božičevom stali, još sijalo, uvis, kroz tuštu i tmu mračnih oblaka. agagijanijan reče pavlu da ga je dovezao, ali, da mu je naređeno da ne ulazi. ima da se vrati po volkova, koji nekud izlazi. doći će po pavla, kad to svrši. tako mu je naređeno, rosijski. pavle onda steže sablju, i svoju, ogrnutu abu, pa učini korak, dva, prema kući, koja je bila mirna, kao da su u njoj mrtvi, arestirani. međutim, kad je prišao kapidžiku, kuća kao da, iznenada, ožive kapidžik se, sav obrastao u divljoj ruži, otvori, a pred pavla istrčaše božičevi husari. pavle saže glavu, da, o nadstrešnicu, temenom, ne udari. husar, koji mu kapidžik otvori, reče, da ga već čekaju. ulazeći, pavle, slučajno, ugleda ruku tog čoveka, maljavu, ogromnu, a grbavu, čvoravu, pa pomisli da bi pristajala nekom ubici. pavle je zapamtio i lice u te sluge, debelo, krivih ušiju, sitnih, crnih, prasećih, očiju, sa obrazima, koji su kao slanine, visili. čovek nije imao kose na glavi. bio je mnogo niži od pavla, a glava mu je bila krastava. unutra, pavla prihvati drugi husar, koji ga je vodio, uz drveno stepenište, koje je bilo, od početka, raskošno. pavle se seti da se priča da je božič jedan od najbogatijih, serbskih oficira. husar ga je odveo na sprat, kroz kuću, koja je bila polumračna i hladovita. u njoj je bilo prijatno. na spratu, isakovič je uveden u jednu prostoriju, koja mu se učini čitava dvorana, a koju je samo jedan kandelabar, sa pet sveća, bio osvetlio. imala je gvozdeni balkon, iznad bašte, iz koje je dopirao miris cveća. isakovič je umoljen da sedne, i da čeka. podmetnuta mu je bila jedna stolica, kakvu dotle nije bio video, sva od svile, na kojoj su bile izvezene ruže. imao je na njih da sedne. vide samo da noge, u te stolice, sve četiri, stoje, krive. sve mu se to učini tuđe, ludo, šašavo. pavlu se to činilo i suviše ceremonijalno. nisu ga tako uvodili, osim engelshofenu. pomisli da je božič, od svog naciona, daleko, odmakao. iako su i isakoviči bili počeli kao i druga njihovi sunarodnici u temišvaru, da nabavljaju nameštaj u beču, nameštaj u kući božiča, pavle je posmatrao prezrivo. sve je bilo krivonogo. pred njim, na stolu, na kom su bila četiri čibuka, ugleda vazu, sa cvećem, kakvu nikad nije bio video, a u jednom ćošku ognjište, mramorno, sa ražnjevima i rešetkama, u srebru. najviše ga je začudio zid, kraj njega, koji je bio postavljen kožom, a u toj koži bile su izrađene tice i voće i cveće, u koži i sedefu. bio se namrgodio. njihovi kućeri, u hrtkovcima, u sremu, gledali su u šumu, nad njegovim ognjištem visio je bakreni kotao, a pendžeri u njegovoj kući, u temišvaru, gledali su u žbunje divljeg lešnika, i štalu. iako su ih žene senatorske ćerke naterale, da po sobama spavaju, isakoviči su, kad god su mogli, spavali pod vedrim nebom, ispod nastrešja, na krevecu, na panju. đurđe je imao običaj da kaže, da kad ne spava na ženi, sanja da se davi u perju. pavle je ostavljen da sedi i čeka, duže, u tom bečkom salonu. vrata su u toj kući bila postrojena, u potiljak, u jednom redu, a kad se otvoriše, pavle je ugledao, ne božiča, nego božičku. ona mu je prišla ceremonijalno. bila je lepa, još lepša nego pre šest nedelja, u krinolini, svilenoj i crnoj, koja zašušta. oko pasa je imala žuti ešarp. grudi su joj bile otkrivene, a oči velike, grozničave. pavle htede da je zagrli. iznenada, osećao je veliku nežnost prema toj ženi. njegovoj ženi. ona se, međutim, ote, i reče mu, jetko, da valjda zna da ona nije sama u njenoj kući, da je božič otišao u školu jahanja grofa para, koja nije daleko, i da, svaki čas, može naići. neka kapetan sedne i neka joj protumači, zašto je otišao iz vijene bez zbogom, a zašto se sad pojavio, ponova, u vijeni. gde je bio i zašto se nije javljao, ako ne zbog nje, a ono sveta radi. morala je da dozna, neočekivano, u tuđoj kući, da je otišao, a isto tako i da je došao. ona dodade, tiše, da ga je tražila, u engelbirti. njegovi su maniri, reče, konjušarski. sve je pokvario. isakovič onda reče, uvređen, da je tako moralo biti. on je vojnik, njega šalju na put, a ne pitaju, da li mu se putuje, i kad će da se vrati. pa kad je tako, zar nije bolje otići, i ne osvrnuti se. čemu žalost, koja ništa ne može da izmeni? gospoža evdokija onda reče da, u njegovoj familiji, moraju imati čudne pojmove, o ljubavi, i ženi. biće da je kapetan kako joj gospoža femka reče vičan, samo, ancilarnoj ljubavi. gospoža evdokija reče. aščilarnoj ljubavi. isakovič se trže na to, ali savlada, i reče, žalostivno, da je njegov put bio vojeni. išao je u mitrovic. a bio je i u gracu. i da je hteo, nije mogao to da odloži. čuo je, kaže, da je božič pušten iz aresta i da se vratio kući, pa nije hteo da smeta, u toj porodičnoj sreći i radosti. gospoža evdokija reče da bi ga bila pratila, na tom putu, mada je vojeni, samo da joj je javio da odlazi, i kad odlazi. ima tetku, rakičku, u vukovaru, a provela bi bila rado koji dan, sa njim, i u varoši grac, iako tamo nije bila, i nije nameravala, ikad, biti. ona se nadala da će ovo leto biti najlepše leto u njenom životu, a on ga je pretvorio u pakao, nesanicu i sramotu. osetila je, kaže, šta znači, kad se žena prevari u nadi. pa dodade, jetko. ipak, imala je, u vizelburgu, ono, što je htela. isakovič joj onda reče da je išao vojenim poslom, ali tajno. pokušavao je da je urazumi. ona mu odgovori, jetko, da toliki, oficiri, putuju, tajno, ali ih voljena žena prati. i ona bi bila putovala, tajno. isakoviču onda, odnekuda, pade na pamet da joj kaže da je on poslat, na put, iznenada, a da su mu izdaci bili veliki, i da nije bio, da joj pravo kaže, ni pri novcu, u trenutku kad ga poslaše na put. nije imao vremena, da se spremi. gospoža božič je, jetko, odgovarala, i na to. među onima, koje vezuju ljubavni lanci, ne bi trebalo tajiti, ni takve stvari. ona može, i rado bi bila, u tom slučaju, popunila kapetanovu kesu. isakovič na to odskoči. molio bi, kaže, da razgovor prekinu. on je došao da se božiču predstavi. ne misli da krije šta se zbi. ako je čista, u svom sercu i nameri, nek se vrati ocu. kad bude čuo da je napustila muža, on će po nju doći. neće je, sa detetom pod sercem, ostaviti. on nečasna dela ne čini. gospoža božič, međutim, ustade, i poče, zadihano, da ga moli, da ćuti, da nikako, ništa, božiču ne govori. očekuje od njega, naprotiv, da će tajnu njihovu, kao u grobu, čuvati. kad se bude rešila na to, kad tome dođe vreme, zna ona i sama, šta treba mužu reći, ali sad, to vreme nije. nije ovo trenutak da božiča napusti. leto će uskoro proći, ali je i jesen lepa u vijeni. ako kapetan hoće, samo malo, da njenom savetu udovolji, mogu jesen, lepo, u njenoj kući provesti. u ljubavi. božič, ovih dana, odlazi, sa đeneralom montenuovo. a njena kći, tekla, nije u kući. neka je pričeka malo, mesec, dva zasada, ne bi mogla, sve, božiču, reći. tek je izišao iz aresta. osvetlao je obraz i njoj i sebi. ne želi da nanosi sramotu ni ocu, despotoviču, koji misli da je sretna, a koji je ostareo i život mu o koncu visi. isakovič onda snužden ustade, pa reče da je, tako, sve u najlepšem redu, i da on onda sad odlazi. a ona može reći mužu, da je bio, i otišao, črezvičajnim poslom, a ako ga treba, može ga, u traktiru guldenperg, naći. on, kaže, ovih dana, zauvek, iz vijene odlazi, pa će onda sve biti svršeno. želi joj svaku sreću, a ne veruje da će je u životu, ikad videti. on se seli u rosiju. a njegovi su putevi nedohodi. gospoža evdokija, koja je sedela pred njim, nepomično, bila je obasjana nekom zelenom svetlošću koja je dopirala iz bašte. ona je nestrpljivo udarala, sandalom, na nozi, po svojoj krinolini. imala je sandalu, zlatnu, kakvu isakovič, dotle, nikad nije bio video, a gledala je isakoviča, ne samo jetko, nego kao da ga mrzi. a šta kapetan misli pitala je tiho ako je ona zanela, pa rodi. šta će sa njom biti? a kad to reče, postadoše joj suzne oči. pavle je stajao pred njom, preneražen, i nije znao šta da odgovori. video je samo njeno lice, koje je na njegovu mrtvu ženu ličilo, i njene oči, koje su bile crne, ali sjajne, kao da gore, a video je i kako joj, teška, bakarno tamna, kosa, niz vrat klizi, kao da je htela da još više na njegovu mrtvu ženu liči. on je u nedoumici bio opet seo, a zatim reče da je gotov da je sobom vodi. uvek je nagao reče mu onda ona tiho, skoro šapućući uvek na svoju, ali ne i njenu familiju, misli. božič se umilio njenom ocu, a božič želi da, uskoro, uda ćerku, pa se ona davi. zašto isakovič, ako je častan čovek, toliko žuri? treba da je pričeka. ona će božiča napustiti, ali se brak ne raskida, lako, kako on to misli. zar ne može svoj put u rosiju da, za malo, odloži? isakovič onda reče da to ne može odložiti. niko. to su putevi vojeni. nego, biće da se njoj, sa njim, ne polazi, nego će ga zaboraviti kad ode. udate žene brzo zaboravljaju svoje švalere, koje menjaju po volji, a drugog nađu brzo. gospoža evdokija se zakikota na to, pa reče da se vidi da je kod konja odrastao, su čim se, toliko, hvali. niti zna da voli, niti žene, udate, zaboravljaju brzo svoje švalere, niti drugog traže. božič je hteo, kad je iz aresta izišao, da joj učini vizit, već prve noći, ali mu je ona rekla da je ostavi na miru, i da to ne može biti. ona je čvrsto naumila da se ocu vrati, ali treba malo vremena, da to udesi. sav nakit, skupocen nakit, koji joj ostade od matere i babe nalazi se kod božiča. božič to pod lokotom drži. zna ona kako će to u božiča izmoliti, ali joj treba malo vremena da to udesi. od tog nakita, ona i on, mogli bi, godinama, udobno, živeti. isakovič se posle sećao, kako se i dotle, za vreme tog neprijatnog razgovora, pitao u sebi, da li sanja, i da li je ta žena, u toj kući, ona ista žena, sa kojom je putovao, i koja je, nedavno, ležala, tako lepa i gola, na njegovoj postelji, u traktiru, i klela se, da bez njega više ne bi mogla živeti. je li to ona ista, koja ga je, u zagrljaju, sa suzama u očima, uveravala da nikad sreće u životu nije imala, i da nikad nikog nije volela, dok njega nije upoznala. da bi išla sa njim u svet i kad bi znala da će, putem, da prosi. sad je sedela pred njim ceremonijalno i brbljala, kao da se spremaju da zaigraju polonezu, a ne da odu zajedno u rosiju, makar i nevenčano a zanavek ostave carstvujušču vijenu. ponavljala je samo da joj je pokvario najlepše leto. on je već bio rešio da je povede sobom, ako ostavi božiča i ako se vrati ocu, a eto, ona ponavlja samo da ne može sad ostaviti božiča, koji se u arestu toliko napatio. ponavlja da, malo, pričekaju, da je leto prošlo, ali da je i jesen, tako lepa, u beču. božič će otići. tekla nije u kući. njima bi, ove jeseni, moglo biti, tako lepo. sve bi se to, međutim, bilo, možda, dobro svršilo, da ona ne pomenu taj nakit koji će izmoliti od muža. sećao se da je, na to, skočio, i da je opsova kakav nakit, kome nakit, dušu ti žensku?. zar je ona mislila da mu, valjda tim nakitom, kupuje čizme i novu, husarsku kurtku, u petersburgu. da mu se sirmijski husari u rosiji smeju i da ga po sremu pričaju? bio je oborio stolicu, na kojoj je sedeo, i pojurio na vrata. sećao se kako ona vrisnu, kako potrča za njim, kako ga je zagrlila, a kako odmah zatim jauknu. zadrža ga, kao da je neka tičurina poletela na njega, kojoj je spustio ruku u gnezdo. vikala je, da je ne sramoti pred poslugom i da čuje glas božičev, na stepeništu. on je lud, kaže, i sve što radi, radi ludo. unesrećiće i nju i njenu ćer neka se smiluje, i neka je ne ostavlja, ovako, božiču. treba da sedne, treba da sednu. a video je kako, brzo, namešta kosu, ubrisa suze i sede, i, kako je i njega, kao nekom nevidljivom rukom, privukla, da opet sedne. a malo potom božič se, zaista, pojavio. bio je natmuren posmatrao je isakoviča mrko, ali nije vikao. pitao je kapetana, mrmljajući, nabusito, gde je toliko bio. crče mu, kaže, žena, za kurmaherom, koga hvali, svud, po beču. morao je, kaže, da arestira i ćerku, koja se zaćorila u kapetana, na putu, kao i gospoža, koja daje lep primer svom detetu. on se, kaže, sav pokrivio, mučeći se da, nekako, osvoji onu lepu babu đenerala montenuovo muči se već godinu dana a kapetan je, sunce mu jarko, začas, kod njegove ćeri, uspeo. oko kapetana se kupe lepe žene, kao lepe kate, oko lepog čoveka, u njegovoj bašti, u čurugu. nego ništa za to. treba da večeraju, a neka ga isakovič izvini što ga nije, na vratima, dočekao zadržao se a njemu je, inače, gostoprimstvo sveto. božič se, zatim, grubo i promuklo, obrecnu na ženu, da ona iziđe, jer on i kapetan ima, nešto, da se pitaju, nasamo. pavle vide kako se gospoža evdokija diže i kako odlazi ponizno, a u njega upire pogled, molećivo. mislio je da će božič, sad, da ga pita za svoju ženu. bio je ustao i odmeravao tog čoveka i merkao mesto, gde će ga uhvatiti za gušu. međutim, božič priđe stolu, gde je bilo nekoliko kamiša na srebrnom tanjiru, i poče da priprema dva čibuka, koje je napunio i pripalio. prinese ih, zatim, isakoviču. pričao je kako je arestiran bio, kako se prepao, da će ga odvesti u tamnicu, u gracu, otkuda živ ne bi bio više izišao. pričao je čak i da su ga tukli na hauptvahu. tukao ga je, kaže profoz, koga je zapamtio. taj profoz neće dugo. nema mu dugog života. otkad je iz aresta izišao, malo se oporavio, ali je izgubio svoj filosofičeski mir, koji je, u knjigama gospože montenuovo, naučio. a mnogo je gubio i na faraonu. nema sreće na faraonu. sreće ima još samo u familiji u ljubavi. kapetan je dobrodošao. a ima nešto da se pitaju. prinoseći čibuke isakoviču, božič mu reče da, inače, pre večere, ni on ne bi pušio, ali voli čibuk, kad se ljudi razgovaraju. lepše je uz dim. dim je, kaže, i sve drugo na svetu. i familija, i kuća, i gostoprimstvo, i prijateljstvo. sve postaje dim u arestu. bio je bahat, u mladosti, kad je bio u kapetanovim godinama, pa je uživao da bije ljude. sad više za to nema ruku. a kad to vreme naiđe, u ljudskom životu, to je jedina prava žalost u životu muškaraca, ne prema mišljenju filosofa, nego po njegovom skromnom mišljenju, joana božiča iz čuruga, mišljenju. neka mu kapetan, dakle, kao njenom ocu, kaže, je li mu pokvario ono što mu je još, jedino, ostalo, milo i drago, u životu. ona klepetuša u engelbirti žena onog ćosavog marka ziminskog priča da je njegova tekla išla u traktir, engelbirtu, kod kapetana, u posetu. šta kaže kapetan na to? pavle je sedeo ćutke i čudio se mirnom glasu božiča, i kako oboje sede i puše, mirno, a kako će, kroz trenut, dva, da se zubima pokolju. isakovič pomisli da taj čovek koji sedi prekoputa, kraj sve te, mnogo hvaljene, prosvećenosti, vijenske, kojoj njihove žene toliko naginju ima, svakako, nož, u čizmi, uz nogavicu. on, isakovič, ga je imao. ali trebalo je odgovoriti čoveku, pa mu je, kao omađijan, mirno, i odgovorio. odgovoriće mu, kaže, onako, kako ih je stari engelshofen učio, za takvu priliku. rečit nije. lažov nije. da je o udatoj ženi reč, ne bi odgovarao. matori engelshofen im je govorio da paze šta rade, kod žena a ako ih uhvate, sa udatom ženom, da ne govore, nego da zamuknu. ali ako bi se desilo da je u pitanju ćer nečija, onda da se žene, ili dadu glavu. on, nema šta da kaže božiču. istina je da je tekla, kad je išla kod ziminskih, svratila k njemu, ali kao što dete svrati svome rođaku. sramota bi bila, da o tom, išta, dalje govore. nema šta da krije. samo bi lud čovek, i krmak, mogao da pomisli da bi on, isakovič, udario na jedinicu svog sunarodnika, koja je još, tako reći, dete. a sad, kad je odgovorio na to pitanje, najbolje će biti da on ode. kao neki strašan san, čini mu se to, za šta ga sumnjiče. i on, i njen otac, otac devojčeta nevinog i bajnog, treba da se probude. nedostojno je, obojice, što slušaju žensko brbljanje. božič mu se smeškao, a gledao ga je uporno, zrikavo. on i kapetan se ne razumeju, kaže. ne sumnjiči on kapetana, da jaše decu, niti je posumnjao, da kapetan traži piletine. nego se boji šašavosti svoje ćerke. u njoj se javilo proleće. željna je da se, tako rano, uda. pa se ne bi bio začudio da je išla kapetanu, u traktir, da ga preže. a čovek je slab, na jagnje i pile. zna on to. svačega je bilo i u njegovom životu. kad ču da je tekla bila u engelbirti, dok je on bio u arestu, pomislio je da je pukla kao pupoljak, a kapetan kriv, i nehotice. a on, otac, zna bolje, šta je, i gde je, sreća njegove ćerke. božič je bio počeo da hoda, kao paun, ispred kapetana, i da širi ruke, kao da se izvinjava, što kapetan sedi, poliven, kao dodole. bio je tog dana u novoj, novcatoj, uniformi, svog, hungarskog, polka, koji je, kao i ostali, u austriji, te godine, prvi put, uvodio iste vojene odore, za oficire. bio je sav u srmi i srebru. sve je na njemu bilo novo, otkad je izišao iz aresta. bio je nafriziran i namirisan, jako. arest je, međutim, očigledno, na božiču bio ostavio vidnog traga. lice mu je bilo izbledelo, a kosa kurjuka utanjena, smešno. usta, u kojima je imao još samo nekoliko zuba, bila su otomboljena. još uvek je, međutim, dizao ramena, svaki čas, i ispravljao se. kad bi seo, gledao bi isakoviča sa puno mržnje u pogledu, ali se trudio da sedi, pravo, nepomično. međutim, desna noga mu je, u čizmi, stalno, drhtala. pavle mu reče da je lud, u tome, kako govori o svojoj ćeri. to je devojče, čisto, milo, razborito, bajno. božič mu reče da je sve to lepo i krasno, ali da pavle brblja o deci, a dece nema i decu ne zna. živimo, kaže, u vremena franceska, golišava, pa se kapetani, na celom svetu, pa i u austriji, sa ženskinjem igraju, na postelji. nije ni on, božič, iako je omatorio, bolji. pre dvadeset godina, i pre četrdeset, naš je nacion bio ogrezao u krvi. to su bila vremena junačka. sad su vremena tanaca, mineta, špineta, parfema, lepeza. štono kažu, sve što ljubi, ljubi licemerno. zna on kakve su gospožice u vijeni, pa i po italiji i franceskoj, a zna i kakve su somborkinje, varadinke, budimke i vukovarke. sve je to, čim odraste, probušeno. milo mu je što je čuo da mu dete nije stradalo. a da jeste, kapetan sad ne bi živ, iz ove kuće, izišao nego završio u ćebetu, preliven krečom. a jedan bi se bunar u leopoldštatu bio zazidao. ko takne njegovu ćer, neće dugo. isakovič se sećao da mu je, u toku tog, skaradnog, razgovora, sa čovekom koji je imao pijano oko, bilo postalo hladno. da je bio ustao i da se proderao, da mu je dosta razgovora. a da ga je božič zadržavao. sad mogu, kaže, mirno, da večeraju. izvinjava se, jer je domaćin, ali se bio prepao, da mu je kapetan uzeo ono, što mu je još jedino ostalo u životu. nema takve ljubavi na svetu, kao što je očeva, za ćerku. božič je bio prišao pavlu, pa ga je čak i zagrlio. hteo bi, kaže, da uda ćer i ne bi hteo. njegov tast, bogati despotovič, u budimu, udov je i ostario. hteo bi da vidi svoje unuče udomljeno. gotov je da, pri tom, potroši mnogo. svaki živi božiji stvor ima, tako, neku poslednju želju u životu. tekla kaže, pa eto, ako hoće da je udadu, isakovič je dobrodošao. njegova žena, gospoža evdokija, međutim, vrišti ko zna zašto pri samom pomenu da kapetana, za zeta, uzmu. što se njega, božiča, tiče, on je za svoje dete našao priliku. sreću. gospodina traušenfelsa, brata gospože montenuovo, koji je zjelo bogat. ima u vijeni četiri kockarnice. a zašao je u sedamdesetu. kroz koju godinu, ostavio bi ženi bezbroj dukata na mrtvačkom sanduku. a ima li lepšeg, i raskošnijeg, života, nego što ga bogate udovice u vijeni imaju? on, božič, jedan je od onih, malobrojnih, kroata i serba, koji su primljeni u visoko, vijensko, društvo, a tekla bi bila prva, koja bi bila predstavljena na dvoru. on, isakovič, sve je to pokvario. isakovič se tad već jako kajao, što je božiču bio došao, a drhtao je, u sebi, jer sve to mora da sluša, kao da o tetkama i strinama pričaju. on se bio rešio da sačeka i ono, što je mislio da će božič da ga pita, za posetu gospože evdokije, u engelbirti. a hteo je sve da otrpi, ako bude mogao, samo da teklu operu, ostave na miru. bio je sav srećan, iznenada, da se razgovor o teklinoj poseti u engelu, tako dobro svršio. neka nežnost prema ćerci gospože evdokije rasla je u njemu. priviđala mu se, a činilo mu se i da čuje njen smeh, veseo. ali, pošto takvog oca, dotle, nikad, nije bio sreo, u njihovom nacionu, isakovič se božiča, sve više, gadio, i sve ga je više prezirao. a to se sad lako moglo zapaziti. iz očiju mu je virilo. božič je to valjda i osetio, jer je počeo da se šepuri pred isakovičem, predlažući mu da sad siđu. zna on, kaže, šta kapetan misli, od trenutka kad mu je u kuću ušao, a zna i ono, što one rite, u engelbirti, o božiču pričaju. on, sa svoje strane, mnogo je na kapetana mislio, dok je bio u arestu. s početka mu se čak činilo da bi rado bio udao, za kapetana, svoju ćerku. božič se, kad to reče, nasmeja, glasno, a promuklo. začudo, ni božič, ni gospoža evdokija, nisu znali da se smeju. docnije mu se učinilo, kaže, da kapetan misli da ne treba imati ikakvog obzira, prema omatorelom božiču. može mu se udariti, i na ćerku. milo mu je da se prevario, i da kapetan ne misli tako. isakovič onda, u nestrpljenju, uzviknu da zna on put časti, i, da je hteo da se ženi, znao bi kako treba zaprositi ćer čoveka, koji uživa ugled u vojsci i nacionu. božič ga onda zadrža i privede vratima, pokazujući mu baštu. kapetan ga, kaže, stalno uverava, kako živi onako, kako nas deset božijih zapovesti uče da treba živeti. priča, kao da je on, božič, dete, koje uspavljuju, i kao da on, božič, nikad, mlad, i kurvar nije bio. vidi li on, kapetan, kako se grane, eno, u bašti, dole, od vetra, povijaju. tako se eto i mi povijamo, a kapetan, čak i u snu. božič je u mladosti bio i pijanica, i kurvar, i kockar, ima sto poroka u njemu. ali se nikad nikom s puta nije uklonio. tako ga je mati učila. ni pred kim nije glavu saginjao. to su mu, čak i mitropolija i opštenarodni sekretar naš, nenadovič, priznali. ali, eto, sve je to ta ćerka izmenila. udaje ćerku, poslednju svoju radost u životu. a dolaze, tako, neznanci iz belog sveta, koji, mogu, samo zato što su mladi, da uzmu i poslednju radost, ostarelom čoveku. božič je bio utulio kamiše i isakovič oseti da mu božič drži, to, dugo, poučitelno slovo, namerno. da mu nečim preti. tako i ubice, katkad, uživaju da svojoj budućoj žrtvi održe, unapred, posmrtno slovo. nevreme je, međutim, u bašti, dole, bilo stiglo. bilo se naoblačilo, grmelo je i vetar je duvao. pavle je, u nedoumici, začuđen da sebe vidi, takvog, u ogledalu, digao sa poda svoju crnu, husarsku, poponu, ispravio se i smeškao. posmatrao je božiča sa prezirom, koji svaki mlad čovek oseća, kad mu mator čovek popuje i preti. mladost u nama, u takvoj prilici, smeje se i klikće, kao što oluja grmi, u oblaku. reče mirno božiču da on, isakovič, nije ni na kakvu teklu i ženidbu mislio, niti misli. on se seli u rosiju. a želi da ode u rosiju, bez žene, sam, samcit, udov. pavle tada vide kako se božič trže, kao što se psi trgnu kako zastade u vratima, koja je bio otvorio, i kako ga posmatra, svojim ludim očima, iskričavo, sa nekom neiskazanom mržnjom. božič se opet smejao. kapetan, kaže sunce mu jarko hoće baš da ražalosti gospožu evdokiju. trebao bi već da zna da gospože vijenske, kojima je muž ostario, ne vole da svog kurmahera puste, daleko. vole da je uvek blizu. a ne da ode daleko, da se smrzne u snegu moskalja. međutim, sad bar znaju, na čemu su. kapetan, dakle, nikad nije mislio, ni na ženidbu, ni na teklu? to samo alapače brbljaju? isakovič je sad gost u njegovoj kući i nema više šta da se pitaju. nije se ovakvom razgovoru, sa kapetanom, nadao, kad mu je, prvi put, u kola ušao, ali mu je milo da se razgovor ovako svršio. neće zaboraviti, to, što mu je kapetan kazao. neko drugi, na kapetanovom mestu, požurio bi da zaprosi teklu. ona će biti dobra i verna žena svom mužu. isakovič je međutim kraj tekle, kao kraj turskog groblja, prošao. e kapetane, nisam znao, ko mi je u kuću ušao. žive vas žene priželjkuju, a vi ste zagledan, u ono, što je u grobu. nekromant. božič je to tiho rekao, ali ga je isakovič čuo. pavle nije znao šta ta reč znači, ali je osećao, kad ga božič povede niz stepenice, u polumračnom stepeništu, kao da ga neki kosturi drže za ruku. isakovič je, tog dana, kod božiča, večerao na nekoj verandi, iz koje se silazilo u baštu. veranda je bila osvetljena, raskošno, a posluživali su božičevi husari, kao nemi. psi božičevi ležali su uokolo, ne skidajući pogled sa pavla, tiho režeći. u bašti je, međutim, počela da pada kiša. isakovič nikad dotle nije sedeo za trpezom čoveka, čiju je ženu imao, i nije se nikad, ni nadao, da će i to u životu doživeti, iako je mnogo štošta bio doživeo. pitao se. sanja li? gde je? kud je to otišao? ko su taj božič i ta žena, koja ga posmatra hladno, a jede kao što tice jedu? isakovič je bio navikao da jede kao što seljaci na svojoj zemlji, posle rada, jedu mirno, ćutke, zalogaj po zalogaj. kod božiča se, za večerom, brbljalo, pa je jedva jeo. da i on nešto kaže, isakovič onda poče da tumači, da oni odlaze u rosiju, zato, što se tamo nadaju jednom novom životu, a ovde su izloženi poniženju i nepravdama. teraju ih u paore, da riju tuđu zemlju. iako su šezdeset godina vodili austrijsku vojsku, verno i krvavo, u ratovima, sad ih otpuštaju, kao što se sluge kad više nisu potrebne otpuštaju. božič mu je, nabusito, odgovarao da ne treba napuštati prosvećenu zemlju. odavde će, sa austrijskom vojskom, možda i pre nego što se nadaju, moći da se vrate u serviju. odande, iz rosije, jeste daleko. ako se isakovič reši da ostane, u poslednjem trenutku, on, božič, našao bi mu protekciju. orengi, gospodin orengi, u hofdeputaciji, svršio bi to, milostivo. ne valja biti udovac što se ne oženi u beču? rat sa prajskom otpočeće, uskoro, ponova. oni, koji se sele u rosiju, hoće da iskoriste sažaljenje koje moskalji imaju, prema našem nesretnom nacionu, ali nije pravo da patnju čitavog jednog naroda, pojedinci, pretvaraju u kamatu. pavle se bio rešio da ćuti i trpi, ma šta božič rekao, pa mu se činilo da su to nekakije magije u ljudskom životu, da se on tako sa tom ženom, u vijeni, spanđao, i sa tim božičem našao. uskoro, moći će, zauvek, okrenuti leđa, i tom božiču, i vijeni, i prosvećenosti, i hofdeputaciji iliričeskog naciona, i svemu. božička onda reče da oficir, koji iz austrije odlazi u rosiju, u stvari, vrši, izdaju. takvo mišljenje ima i gospodin montenuovo. božička je to rekla, brzo, drsko, a kad joj se oči susretoše sa očima isakoviča, učini mu se da peku. pavle je bio zanemeo, a čuo je još, kako božič kaže da je naš spas u marije terezije tronu. i vengri tako misle. pavlovi joldaši, gologuzi, slegli su se u vijenu, u engelbirtu, pa traže neko pravo, svoje neke novce, nagradu, a šunjaju se u rosijsko poslanstvo. pa se posle čude, kad ih burgvaha vija po beču. treba biti zahvalan austrijskom tronu. to, da mu božič, božič, koga je prezirao, govori o tronu austrijskom, i prosvećenosti, i sreći u austriji, tako prepodobno, zadrža isakoviča, baš u trenutku kad je hteo da skoči. uvide da će to, celog tog dana, ići tako. božič je ponavljao ono, što su oni, isakoviči, slušali, već godinu dana, i u temišvaru, i u varadinu, i u oseku. pa je bilo i dobošima, po selima, obznanjeno. hoće da nas pošokče. vikali su, somborci, na to. božič je, valjda, i sam bio primetio da njegovo slovo poučitelno nema uspeha, pa uzviknu da postoje dva sveta. svet isakovičev, pun želja i nada, svet čoveka koji još nije stigao ni četrdesetu, i svet njegov, čoveka, koji je prevalio šezdesetu. on vidi njihovu sreću u tronu, u vijeni, u armiji austrijskoj, kao i vengri, veliku budućnost naciona u prosvećenom svetu koji će carica predati svom sinu. a isakovič ide u neku daleku zemlju, varvarsku, u snegu, za koju kažu da je bratska, istoverna, silna, a nikad je nisu videli, niti je znaju. on je ponudio svoju pomoć kapetanu, ali kad je kapetan lud, neće da mu i dalje dosađuje. predlaže da odu, u školu jahanja, da kapetan vidi, šta ostavlja za sobom, da vidi kako svet živi u vijeni, da vidi kako je život, prosvećen, prijatan, lep, dostojan čoveka. sećaće ga se, kad bude stigao u varvarsko carstvo. pavle onda, u nekom čudnom besnilu, reče da mu do škole jahanja, nimalo, nije stalo, i da treba da se vrati u svoj traktir, gde ga čekaju. ali, ako bi mu njen otac dozvolio da se još jednom pojavi, u stavu molioca milosti, za božičevu ćerku, on bi predložio da ga odvedu sutra do manastira, gde se to nevino devojče nalazi, u zatvoru. da je vidi pa da je izvedu. gospoža evdokija, kao da je zmije ujedaju, uzviknu da su to čudovišne želje, pa otrča od stola u kuću, kao da je zmije i vijaju. božič se smejao. on, kaže, razume kapetanovo saučešće, rado bi mu želji i udovoljio, ali, otkad se iz aresta vratio, učinio je sa ženom ugovor, da, odsada, ona brine za ćerku i da ona obuzdava ćerku. a njegova supruga, pri samom pomenu da je njena ćer namenjena, od boga, kapetanu, vrišti do neba. pored sveta čoveka, koji je prešao šezdesetu, i sveta kako ga čovek zamišlja, kad još nije uzeo ni četrdesetu, ima jedan svet, taman i nepoznat, muškarcu, svet žena. on bi mogao da ošamari gospožu, što skače kao koza od stola, ali ni to ne bi pomoglo. ta žena bi bila u stanju, ako bi njih dvojica, muškaraca, pošla, da dovedu njenu ćerku, da se baci, kao medeja u točkove njegovom kočijašu. a to, kao što kapetan može zamisliti, nije baš prijatno videti, kad je čovek, sa njom, dete rodio. tegleći se, ispivši svoju čašu, božič dodade. najbolje će biti da oni ipak, utroje, pođu u školu jahanja, gde ih danas očekuju, a da ostave njegovu ćer na miru. tekla je njegova jedina radost u životu. valjda će dati bog da i ona nađe svoju sreću. obuzet kao nekom groznicom, nekim besnilom, isakovič ga onda upita, a da li bi mu rekao, gde je taj manastir, gde je teklu smestio on bi i sam, put koji tamo vodi, našao. ne želi da ode, zauvek, iz vijene, a da ne vidi to dete, dobro, bajno, ni krivo, ni dužno, koje strada samo zato, što je došlo njemu u posetu. nisu oni, njeni roditelji, zatvorili, u manastir, to devojče zato što treba da uči kaligrafiju, igranku, i ostalo, nego zato, što se boje, da je on, isakovič, kurvar. on to nije. on ih moli da, pre nego što ode, vrate svoju ćerku u familiju. putovali su iz budima tako lepo. čuće i trandafil za njegovu sramotu da od njega sklanjaju decu. božič se smejao na to, a zatim se uozbiljio. nije on taj, koji rešava, ko će se vratiti, a ko neće, u familiju. nego evdokija. a nije ni tekla otišla tamo da uči kaligrafiju, nego da je onako kako gospoža montenuovo savetuje vaspitaju. on, božič, i sam se žacnuo, kad je video kuda su odveli njegovu ćer. marijahof je čitava mala varoš na bregu, gde bečlije zatvaraju one svoje ćeri, koje hoće, bez roditeljskog pristanka, da se udadu. beč smatra, da udate žene mogu i da se akaju, akaju, ali devojke treba, pre toga, da muža nađu. ako su tvrdoglave, onda ih za hrista udaju. dugi su hodnici, koji tamo vode, a puni štaka, slepaca i bolesnika, koji, tamo, na iscelenije čekaju. ima tamo i prodavaca rozarija, ako kapetan zna šta je to. i pedeset haljina, u srebru i zlatu, za bogorodicu. ima i lik isukrsta našeg, na platnu. ono reče božič što je najviše zapamtio, od svega, što je tamo video, to su kaluđerice, koje prolaze, ćutke, i ne odgovaraju. gomile sirotinje, na avliji, čekaju. prosjacima tamo dele hranu. a još više je zapamtio jednu ikonu. na toj ikoni, gospodina našeg, isukrsta, bičuju. a zna li kapetan kakvu odoru nose vojnici, koji ga bičuju? njihovu slavonsku. isakovič onda ustade, pa reče da je njemu luk i voda, sve to. on odlazi. hteo je samo da izmoli pomilovanje za teklu. ne može, kaže, da zaboravi, kako se to devojče veselo smejalo. pogrešio je što je njenom ocu, na večeru, došao. roditelji, kao što su božič i božička, to ime ne zaslužuju. sačekaće samo da se gospoža evdokija vrati, iz kuće, pa će on otići, a oni nisu trebali, ni da ga u svoju kuću zovu, kad je tako. božič se i na to smejao. božička se, međutim, pojavi, ponova, kao da ništa nije bilo. bila je obukla drugu haljinu. ne samo da nije pristajala da isakovič ode, nego ga uze, ljubazno, pod ruku, kao da se venčavaju, oko vrbe. posle mu reče, da on ništa ne brine za teklu, tekla je na dobrom mestu. mnogo će naučiti tamo. nego sad treba da pođu, u školu jahanja grofa para. da pokažu kapetanu sa kojim su putovali tako lepo konje, kakve nikad pre nije video. treba da ispuni božičevu želju. isakovič, onda, pristade da pretrpi i to, a kad su pošli, i kad je uhvatio božičev pogled, vide, u božičevim očima, samo mržnju. i sve ostalo, tog dana, u njegovom sećanju, bilo je ludo. božiča, i božičke, pa i sebe, sećao se, posle, kao što se sećao i maškara koje je video. one su za njega bile nešto novo, kao i dodole, u detinjstvu. vozeći se u školu jahanja grofa para u leopoldštatu, pavle je, i za božiča, i za božičku, i za sebe, mislio da nisu čitavi u glavi. posmatrajući božiča i božičku, pomisli da oni jedno govore, a drugo osećaju. katkad su, očigledno, bili dragi jedno drugom, a slagali se u mnogo čemu. njihova prepirka utroje, pri večeri, svršila se na tome, da je isakovič obećao da će zapušiti usta familiji ziminski, da ne laje koješta o tekli, u engelu. kad su ulazili u božičeva kola, da se u školu jahanja odvezu, gospoža evdokija, dobro raspoložena, uze bič, pa ih potera, obojicu, kao od šale. kikotala se. njen muž, koji je inače psovao ženu, i pred svetom, bio je sad pitom, pa je počeo i da poigrava, pa je i rzao. isakovič joj, ćutke, uze bič iz ruke i pogleda je mrko. ona ga, smejući se, upita, da li je njegova pokojna žena bila poslušna. isakovič joj nije odgovarao. sedeo je u kolima pognute glave, dok je božič brbljao. kroz mračnu aleju, u kojoj je bilo jedva vidno, oni su se vozili do škole jahanja, koja je bila na tričetiri stotine koraka, a u kojoj je i prilaz, i ulaz bio osvetljen, kao da je neki traktir, ili porta u neku crkvu. ta škola jahanja bila je neka vrsta manježa i pozorišta u to doba, u stilu paladija, a imala je i kupolu. imala je štale u prizemlju i gledalište u manježu, sa vencem loža, a loža je bilo i na spratu. hodnici su služili za promenad. sve je na strugotinu i konje mirisalo. uveče je tu bilo i muzike, a škola je imala i svoju kockarnicu, na spratu. iz loža, pod rešetkama, čuo se ženski smeh. po osvetljenim, i polumračnim, hodnicima, naročito oko nužnika, vrveo je besposlen svet oficiri, kockari, sobarice, glumice, igračice, a, po stepenicama, bilo je i ljubavnih parova, koji se, zaista, nisu ustručavali. katkad se, u ložama, svašta dešavalo. mladići, iz bogatih kuća zlatna mladež, koja je često bila slabušna, i bolešljiva dolazili su, tu, da očvrsnu. da nauče da jašu, da pucaju iz pištolja, i da dižu, u galopu, šeput od velura, sabljom, špadom, sa tla. sobarice su u to doba, siromašne devojke, sa sela služile, ako su lepuškaste, u tim otmenim kućama, za vaspitačicu. sin domaćice, svaki, redom, išao je, obično sa znanjem roditelja kod njih, u školu. konji, međutim, u toj areni, bili su, zaista, plemeniti. a mnogim bečlijama, oficirima, ta zgrada je bila, i kuća i majka. grof fridrih vilhelm haugvic prema pričanju božičevom primao je, tu, i svoju poštu. kad je uveden u tu zgradu, isakovič je bio zadivljen, ne samo mnogim fenjerima, koji su osvetljavali spratove, kao neko cveće sjajno, nego i bezbrojnim kandelabrima, koji su unutrašnjost te zgrade pretvarali u nešto natprirodno, treptavo u bajku. sa svih strana se orio pljesak, koji je bio namenjen jahačima. veterinar grofa para, di ronkali, imao je u toj zgradi svoju ložu, u koju je uveo božičku, ceremonijalno, a čim je ušla, i sela, oko nje su počeli da se skupljaju oficiri, koji su joj ljubili ruku, u prolazu. dvojicu je božič zadržao. pavle je obojicu znao, po viđenju, u engelu. jedan je bio neki kapetan banovaca, lađevič. a drugi, neki rođak mitropolitov, lajtnant filipovič. pavle se iznenadio da, prekoputa di ronkalijeve lože, u jednoj loži, vidi i sekundsekretara grofa kajzerlinga. njegovo blagorodije mu je milostivno mahalo rukom. a nije skidalo oka sa gospože evdokije. gospoža evdokija zapita pavla, ko je to. a zatim dodade da je taj gospodin volkov lep čovek. pavle je, s početka, sedeo, u toj areni, kao da drema. di ronkali se bio naselio, pred ložu, držeći u ruci crnu lepezu božičkinu, a svaki čas je zvat, da pipa članke konja, koji su uzimali preponu. veterinar je pipao noge konja, i vikao, nemecki, da im nije ništa, nijedan nije članak uganuo, nijedan nije oćopavio. a kad bi se naljutio, počeo bi da viče, na svom maternjem jeziku. kad kažem da nije ništa, nije ništa. quando dico niente, e niente. pavle je, za to vreme, prvi put u životu, video kapriolu. kad je šest belaca, u istom magnovenju, skočilo uvis, podvijenih nogu, kao da su jarci, u proleću, kad ovce zamirišu. jahači na konjma, koje je video, nisu za isakoviča bili ništa naročito, ali konji, ajgari, i kobile koji su u areni igrali, tako reći, polonezu bili su čudo. ništa prema tome nije bilo ono, što su oni izvodili, u temišvaru, prema engelshofenovom naređenju. njegovo dobro raspoloženje, međutim, prošlo je brzo, kad je, pred sobom, ugledao gospožu evdokiju. bila je lepa, i sa leđa, i te kako, ali se ponašala bestidno. pavle pomisli, da je sa tom ženom zapao u neku nesreću, koja će se pretvoriti, na kraju, u sramotu. pući će bruka o njoj, a pre, a posle, i u temišvaru, i u familiji, u kojoj ne bi bili verovali, da čuju, šta se s njim zbilo. postao je igračka u njenom krilu nije više onaj isakovič koji je bio. on za tu ženu, koja ima muža, znači samo jednog švalera više, koji ima da odigra svoju ulogu. takve žene ne štede, ni rođenu ćerku. one se grizu, one ržu, a hoće i njega da ujedaju. poješću te. gospoža evdokija imala je običaj da krikne, to. kad bi joj neki trenutak u zagrljaju, naročito, prijao. on ludi od očaja, a njene se oči, kad se sa njegovim susretnu, smeju. isakovič je bežao, iz te lože, na hodnik, da tu ženu ne gleda. kad su, međutim, počela klađenja, na konje, na prepone, na jahače, isakovič je morao natrag, u ložu. božič je hteo da se klade. kladili su se. pavle je dobijao. božičevi prijatelji onda počeše da isakoviča zadirkuju i pavle je osetio da su za to i došli. ismevaju ga, namerno. nikola lađevič, stasit, crn, sa licem kao da je u mermeru, bio je lepotan, ali je to lice kvarila crna, jareća brada, koju je nosio ispod donje usne, kvarili, podšišani, jako, crni brci, a najviše, kvrgava bora, među obrvama, na čelu, koja je bila duboka, zla. božič je rekao da lađevič ima glavu kao apolon. isakovič nije znao ko je to, ali nije pitao. znao je da je lađevič poznat, u engelu, kao čovek tuča, a pijanica. bio je čupav, a dugačkog, crnog, kurjuka. ljudi su ga se klonili, a žene je tukao. teodor filipovič, rođak mitropolitov, bio je, naprotiv, sušta nežnost, mlad, lep, kao što su u crkvi đakoni. bio je stalno nasmejan, a imao je plave, detinjaste, oči. ljudi su, pri faraonu, sklanjali novac od njega, ali su mu žene zajmile. one su mu rado mrsile kosu. lađevič je imao glas kurjaka i podsmevao se isakovičevom trikornu, na koji je bio, tobože slučajno, seo. filipovič, koji je govorio samo nemecki, govorio je isakoviču da se u engelu zna da je isakovič, krišom, išao u rosijsko poslanstvo. pavle mu onda reče da se zato i iselio iz engela, jer tamo i laćmani laju. tako je, u toj loži, otpočela jedna od onih serbskih svađa, koje čikanjem počinju, a koje se tučama završavaju. lađevič se već pri prvim, prijateljskim, rečima, isakoviča, obrecnu. on je zastupao mišljenje, da isakovič nema prava da vređa mlađe od sebe, i da lajtnanti, u engelu, imaju pravo. treba da se čuju i oni, koji neće da se sele u rosiju. filipovič se smejao. on, kaže, iako je samo lajtnant, zna da je kapetan, krišom, od rusa, već nabavio pas. nisu ni lajtnanti slepi. vide oni da isakoviči odlaze, ali šta će biti, sa onima, koji ostaju, ne pitaju. upropastiće i one, koji na pas čekaju. lađevič reče da je partija, koja je za odlazak u rosiju, nagla u rosiju, kao vo u kupus. isakoviči se nadaju da će u rosiji postati grofovi, ali to će skupo platiti, oni, koji ostaju običan serbski soldatenvolk, u karlovačkom generalatu i sremu. te će biti, ali im neće dati plakati. filipovič dodade da mu je milo da su mogli, on, rođak mitropolitov, i taj šišobrk, lađevič, da mu to kažu. isakovič im onda, kroz zube, opsova majku. a samo je božič, i vriska gospože evdokije, naterala ta dva oficira, i pavla, da se, pred celim svetom, ne potuku. lađevič ode iz lože, uz psovku, a filipovič se kikotao. božič je sve to posmatrao, smejući se, a grlio pavla, i vikao, da se, sa mlađima, ne vredi prepirati. mlado, pa ludo. isakovič će sad, da se ne bi osramotili u svetu, da svrati još njegovoj kući, da se malo prokockaju. na faraon, i da nešto popiju, a nema šta da brine, njegova kola odvešće ga, u traktir, u beču, pred zoru. uzalud je isakovič molio, i bogoradio, nije prošlo ni četvrt sata, a gospoža evdokija uze ga pod ruku. kad iziđoše, pred ulaz u tu zgradu, među kolima i konjušarima, koji su sedeli u kolima, da se sklone od kiše pavle poznade jednu ljudsku priliku, kao svoju senku. bio je agagijanijan, koji mu ponudi kola. rosijska gospoda ga čekaju. pavle ga onda, u nedoumici, zamoli da dođe pred božičevu kuću, kad bude odvezao gospodu. hteo bi, kaže, da svrati, u engel, da nešto pita, neku serbsku gospodu. isakovič je besneo. vozeći se, međutim, do božičeve kuće, sedeći prekoputa gospože evdokije, u polumraku, pavle je, za trenutak, sećao se, još, konjanika i konja, koji ostadoše u manježu, da se, kao igrači u polonezi, ponosito, obilaze, sastaju, i rastaju. kako bi rado, pomisli, ostavio te nakarade, božiča i božičku, i vratio se, da jaše, i uzima prepone, koje nije preletao već davno. božič mu onda reče da je sad video kako je lepo živeti u prosvećenom, vijenskom, svetu. kad su stigli u božičevu, osvetljenu, kuću, da igraju faraona, za njima je stigao, uskoro, i veterinar, di rankali. dok su ih husari posluživali, božič je vikao, da kapetan misli da je sva sreća u vernosti ženskoj, i braku. di ronkali onda, primivši to za gotovo, poče da tumači kapetanu lagano, nemecki, da je sreća u nauci, u anatomiji, u posmatranju lepih konja, i prirode, u prijatno provedenom večeru. isakovič, kaže, mnogo tuguje nešto. a to nije dobro. duša je uzrok žalosti u životu. sreća je posledica dobrog vaspitanja. kao što je u školi jahanja, u uzimanju prepona, u kaprioli ajgira, u lepom kasu i galopu. u zdravlju konja je sreća. u zdravlju. isakovič je posmatrao tog mladog čoveka, odevenog u crninu, i smejao se, kao lud na brašno. božička se bila udaljila i vratila i prišla pavlu, a kad, za trenut, ostadoše sami, ona mu šanu da će ga sutra posetiti u guldenpergu, kao što ga je posetila i u engelu. pavle je gledao, hladno, tu upaljenicu i nije na to odgovorio. veterinar se međutim, valjda zato, što ga je malo znao, okomio baš na isakoviča, pa mu je dokazivao, dok su sedali za špiltiš, za kartu, da je šteta, što isakovič ne ostaje u beču, i što se ne oženi u beču. mogao bi da živi tako lepo. prema mišljenju di ronkalija, sva mudrost ovog sveta, mogla je da se svede na jednu jedinu izreku, na njegovom maternjem jeziku. na svetu ima, kaže, samo dve vrste ljudi. jedna je mudra i lukava i proživi lepo, a druga je glupa i lakoverna i ostaje stražnjica. veterinar se bio ispravio, pred isakovičem, i ponavljao. a i prstima je to tumačio. i furbi. e fessi. kao da je čovečanstvo delio. pri faraonu, isakovič je, ćutljiv, natmuren, izgubio sve što je, to veče, u džepu, pri sebi, imao. tek u neko doba, božič je, cerekajući se, pristao da pusti kapetana, da se vrati u svoj traktir, u beču. uveren je, kaže, da isakovič neće zaboraviti, šta je u školi jahanja grofa para video. pri opraštanju, gospoža evdokija, sva izmenjena, sva nežna, sva uspaljena, promrmlja, opet, isakoviču, da će ga sutra posetiti u traktiru. isakovič je bio već uzeo svoju abu i sablju. iza njenih leđa, međutim pored di ronkalija, koji mu se klanjao pavle primeti kako ga božič gleda, sa mržnjom, zrikavo. isakovič tada, najzad, uvide da muž, ili sve zna, ili je čuo šta mu gospoža šapuće, ili je to pogodio. božič ga je, međutim, ispratio, ljubazno. kapetan mu je, kaže sunce mu jarko za srce prirastao. čisto mu je žao, što mu nije zaprosio ćer, teklu. dobio bi dobru i vernu ženu, a kapetan bi je valjda zavoleo. tekla bi ga volela kao što bi trebalo da supruga voli muža svog kao što isakovič voli svoju ženu, iako je sahranjena u zemlju. svi ćemo u zemlju. pavle se bio nešto raznežio, prema tom odvratnom čoveku, valjda zato, što ga božič nije ništa o gospoži evdokiji, i njenim posetama familiji ziminski, pitao. ili zato, što su bili dosta popili, pri faraonu, pa ih je vino veselilo. tek isakovič poče da tumači božiču, da nije on ništa krišom radio. pisali su oni, isakoviči, i hofdeputaciji, i savetniku dvorskom maleru, ali sve to nije pomoglo. njegova partija, kaže, koja se seli u rosiju, nije krišom radila podnosili su oni, i iz varadina, i iz temišvara, nekoliko puta, pismeno. a znaju da su slična gravamina slali i njihovi rođaci, u karlovačkom generalatu. pisali su, i oni, u lici, i baniji, koji se u rosiju spremaju. pisali su vijenskom dvoru isakovič reče. am hof i rekli da se tuže, otvoreno. tuže se u ime i velikih i malih. da se zna. beč hoće da im uzme ono, što su na sablji dobili mit dem sabel.. da ih pretvori u zlehudu paoriju isakovič reče. vertauschen zu arme bauern.. njima, u temišvarskom banatu, o praznicima papežnika, ni zanat, ni trgovinu, raditi ne daju. ni radove u polju. prešli su iz servije, na veliku prevaru. božič je, međutim, namrgođen, psujući, iznenada, vikao da samo u austriji na granici servije, na granici tureckoj, njihovom nacionu ima budućnosti, a ne negde daleko, u snegu. božič je, zatim, ispratio isakoviča, do vrata. nije ga ispratio do svog kapidžika. nije mu ponudio ni da ostane kod njega, i da kod njega spava. u jednom od onih foteljasanduka, koji se uveče pretvaraju u postelju za nezvanog gosta. isakoviču se i samom gadila, i pomisao, da provede noć u kući, u kojoj njegova žena njegova pred bogom spava sa božičem, čija je pred ljudima. rastao se, zato, brzo, od božiča, kao da od njega beži. husari božičevi ispratili su isakoviča do kapidžika. napolju je još uvek grmelo i sevalo, i kiša je padala. mogla je biti ponoć. uz fenjere, isakovič je, pogledom, tražio, pred božičevom kućom, gospodina agagijanijana, i kola. njih, međutim, nigde nije bilo. husari božičevi tvrdili su da je agagijanijan dolazio i otišao, i da kola čekaju isakoviča, kod škole jahanja čiji su se fenjeri svetleli, u mraku, na jedno tričetiri stotine koraka, od kuće božičeve. aleja je, inače, bila mračna, i osvetljena samo munjama. pošto mu se to, dotle, nikad, nije bilo desilo, sa volkovljevim kolima, isakovič se začudi, razljuti, i opsova. imao je sad da bira. da se vrati božiču, da traži kola od božiča, ili da pođe, pešice, do konjskog hrama paladija. rešio se da zatraži samo jedan fenjer, pa da ode, alejom, do škole jahanja. mislio je da ga, tamo, čekaju, valjda. tamo je, pred ulazom, bilo čitavih karavana kola iz beča, pa se nadao da će ga neko prebaciti, do njegovog traktira. u trenutku kad je isakovič otišao, gospoža evdokija se sva promeni, i reče da ide da spava. niti je više uzimala pod ruku božiča, niti se naslanjala, bestidno, na di ronkalija. popela se, sama, na prvi sprat, gde je bila njena ložnica. tamo je zatekla svoju spavaćicu, na postelji, koja je bila široka, franceska, sasvim onakva, kakvu je, kod gospože montenuovo, videla, a pored postelje, i ogledala, gorela su dva venecijanska fenjera, koje je di ronkali bio doneo, iz svoje kuće u gracu. u sobi, kroz čije je prozore mirisala pokisla bašta, bila je prijatna hladovina. granje lipa, i kestenova, dopiralo je do prvog sprata, a munje su osvetljavale njenu postelju, kao da je neko, sa oblaka, hteo da je vidi, dok se svlači. na jednom, srebrnom, širokom, poslužavniku, gorela je, u šandali, sveća, velika, u obliku ljiljana, belog, od voska, delo radionice njenog oca, despotoviča, voskara. gospoža evdokija onda, brižno, spusti, francesku, rezu, na lokotu, na vratima, i leže na postelju. zatim se opet diže i ostade sedeći, na postelji, gola. nešto je razmišljala. njeno lice i grudi, opaljeni od sunca, činili su se kao neka tamna maska. sva je inače bila bela, kao ljiljan, od voska. kosa joj je, jedino, bila crna i visila niz vrat, kao crna griva. a bila je obgrlila svoja kolena rukama, izukrštenim prstima, na koje je spustila glavu. plakala je. u tom trenutku, to je bila gospoža evdokija, kakvu nije poznavao ni božič, ni isakovič kakvu je znala samo njena kći, tekla. ima tako žena, nepoznatih, i najbližima. ta žena, koja je sad, te noći, uz tutanj gromova, i sevanje munja, sama, na svojoj postelji, plakala, bila je, do svoje trinaeste godine sasvim onakva, kakve su, u to doba, bile sve njene sunarodnice. bosonogo, devojče sa usnama crnim od dudinja. nju je njena teja, rakička, u vukovaru, uspavljivala, još uvek, pričama, o nastradin hodži, i dečjim bajkama. evdokija koju je rakička zvala evđo obično bi zaspala uz bajku o medvedu i lisici, o gostoljublju i dobrom srcu medveda, a lukavosti prepredene lisice. uzmi, lijo, kašiku meda. bila je rečenica sa kojom je devojče, najčešće, sklopilo oči, kad bi san počeo da je hvata. bila su to bezbrižna vremena. rat je bio prošao, kroz popaljena sela, i prešao savu, da opustoši serviju, ali je srem, u to doba, bio u dubokom miru. voskar despotovič, kome je bila tada umrla žena, bio se obogatio naglo, sa svojim svećama, koje je radio prema modelima iz beča, i prodavao, na hiljade, duž dunava. počeo je bio, uz georgija trandafiloviča, da kupuje i stoku, volove i konje, od dželebdžija. oni su mu stoku terali do pešte, a on je živinčad slao, posle, uz vodu, do beča. dok je sa svojim pobratimom, komersantom budimskim, koji se zvao georgije rakosavlevič, bio poštenjaković, i brinuo samo o volovima, sa svojim kompanjonom, gospodinom trandafilovičem, počeo je bio da se bavi i davanjem, pod interes, novaca. umnožio je tako svoj novac, tri, četiri, pet, i deset, puta, a počeo da kupuje, od kopše u beču, niz za nizom, dukata. kad su serbski kamersanti, u beču, godine 1728, rešili da serbstvo treba, u carstvujuščoj vijeni, da ima i onaj ugled, koji daje svoja cerkva, despotovič je bio jedan od onih čija se kesa tražila, u ulozi dobrotvora. godine 1733, despotovič je već imao svog kučera i karuce, a budimska crkva umalo ga nije venčala, ponova, kao udovca, ftorobračnoga. zaručnica mu je, međutim, naprasno otišla sa ovoga sveta. to je navelo voskara da zatraži svoju jedinicu, od svoje sestre, a sestra mu je onda, ne samo dovela ćer, nego je i ona u budimu bila ostala. u velikom stidu koji je svaka žena, pred muškarcem, pa i najbližim, u to doba, osećala, ili glumila rakička je rekla svom bratu da dolazi u njegovu kuću, da evdokiju uda. došlo joj je bilo vreme. posle toga počelo je naglo pripremanje evdokije. ustremiše se na nju, da nauči da čita i piše, to jest škraba. počela je i da, nemecki, štrbeca. a učila je i da igra. i u harfu da svira. a naučili su je i štrimflama. nije više trčkarala bosa, a nije više smela ni da se kikoće. ućutkali su je na hodnicima u jednom, budimskom, manastiru klarisa. bila je sedamnaest godina kad su je udali za božiča. božič je te godine, 1737, bio najelegantniji oficir jednog hungarskog, husarskog, puka, koji je, u doba kad ga je isakovič poznao, vršio pridvornu, službu, oko kola i vrtova marije terezije, a bio čuven sa svojih tuča. iako je božič, sad, bio samo ruina onog božiča, on je, u beču, još uvek, imao pristupa u društvo svojih nekadanjih drugova i poznanika. u tom društvu, njegova žena bila se promenila. svojom bezmernom grubošću, božič je tek što je žena prvo dete rodila tu ženu otuđio od sebe, zasvagda. svojim, svakidanjim, spominjanjem, svaki čas, svoje prve žene, i njenih vrlina, on je ženu bio, ne samo otuđio od sebe, nego i ućutkao, tako, da mu više, ni svoje radosti, ni žalosti, nije poveravala. sa svakom novom haljinom, koju je obukla, sa svakim novim perikmaherom, koji joj je menjao frizur, sa svakim novim udvaračem, koji je pokušavao da je dobije, kao da se igraju prema običaju onog vremena pastira i pastirica, božička je sve dalje odlazila od svog muža. pored nje su prolazili, klanjali se, kreveljili, oficiri, ljudi mladi, namirisani, koji su joj govorili, ne samo da je lepa, i da je više nego lepa prava polnočna boginja nego su joj skretali i pažnju na žene u njenom društvu koje su imale njenog muža. evdokija božič, u svojoj sedamnaestoj godini, kad se udavala četiri godine, posle svog dolaska u budim, iz vukovara, punog gusaka bila je nevina i nije znala tačno, ni organe svog tela, iako je njena tetka, rakička, sad, sa priča o medvedu i liji, bila prešla na priče o braku, o porođajima, i zagrljajima, u bajkama, u šumama, gde su kraljice ostajale same, napuštene od zlog kralja, sa detetom, na dojkama. božič se, međutim, prema svojoj mladoj ženi, ponašao kao što se ponašao prema lorfama, koje je ujutru isplaćivao i izbacivao iz svog kreveta. tako je i evdokija božič, jedanput, klonula, i popustila u gostima, kod gospože montenuovo jedno letnje veče, jednom svom udvaraču. vrlo mladom, gospodinu volgemut, koji ju je bio zatekao samu, pri presvlačenju. to je bio namirisan, nadodoljen, oficir, nežan i zaljubljen, ali uplašen. ona se dugo branila. ona ga je dugo mučila, dok mu nije, najzad, dozvolila da je, sasvim, raskopča. valjda baš zato, što ga je tako dugo mučila, taj njen udvarač pokazao se slab i nemoćan. njoj se zgadilo, od svega toga, što je sa njom pokušavao. a pri tome se od lepog mladića bio pretvorio u prase. ona se pitala. to li je dakle, to što žene toliko hvale i priželjkuju? sa božičem je bar znala, šta je čeka. iako se i božiča gadila, zbog onog što je brbljao, u zagrljaju, i zbog njegovih prostakluka, kad bi se zadovoljio morala je da prizna sebi da je božič, sve do svoje šezdesete, bio snažan. trpela ga je, jer je sa njim imala utisak, da je silovana, prijatno. gospodin volgemut je bio iskoristio trenutak njene slabosti, želje da vidi, kako je, to brakolomstvo o kom je slušala mnogo. ali se taj čovek pokazao šeprtlja. nikada više potom nije dozvolila da je namole. bilo je, i posle tog šeprtlje koji je jedini mogao da priča da je imao tu lepu divljušu, strankinju, među bečlikama ljudi, koji su se nadali da će se gospoža evdokija dati namoliti, ako ne danas, onda sutra. gospoža evdokija, namirisana, nafrakana, svaki čas u novim haljinama, bila je, i posle tog doživljaja, gotova da se šeta po mesečini, čak i da se ljubaka ali se više dala nije. naučila je nemecki, govorila kao bečlika, bila je i raskalašna, ali, ni sa jednim svojim udvaračem, više nije pala. prijateljicama je imala običaj da kaže. da čeka onog pravoga. koji će doći izdaleka. ko zna, dokle bi, tako, gospoža evdokija prolazila, nadodoljena, vrlo lepa, kroz kuće i vrtove svojih poznanica među kojima je bila gospoža montenuovo iz najvišeg društva da nije bila zapela za oko, baš toj gospoži montenuovo. isakovič je mislio da sve bečlije mrze njegov nacion, a naročito oni, oko dvora, i među austrijskim đeneralima ali to nije bilo tačno. među tim ostarelim, zablesavelim, oficirima, sa uspomenama iz turskih ratova, bilo je pravih obožavalaca isakovičevih sunarodnika, koje je dvorski žargon obuhvatao imenom kroata. matori montenuovo voleo je božiča, ženskara, kockara, sa njegovim džepovima, uvek punim dugova, mnogo više, nego mnoge druge oficire svog poznanstva koji su bili nemci. gospoža montenuovo, koja se prema božiču ponašala, kao da joj je švaler, volela je božiča, i branila ga, a pored božiča i stotinu serbskih oficira, koje je božič preporučio. zabuna je bila nastala tek otkad se ta, pogranična, vojska izjasnila za carstvo rosijsko, i počela da traži otpust iz austrijske vojske i dozvolu odselenija. gospoža montenuovo, koja je, u to doba, bila pedeset godina, bila je u mladosti bojažljiva i bojala se brakolomstva. mislila je da će odmah roditi, ako izneveri muža, sa kojim nije imala dece a to su joj i prijateljice predskazivale. ljubav van braka, mislilo se tada, mnogo je toplija, dublja, nego među bračnim parovima. mnogo više bestidna, pa zato i plodnija. gospoža montenuovo bila je, zbog toga, klasičan primer bečlike, koja daje utisak da je sto puta prevarila muža, a nije nikada. to je, međutim, trajalo, tako, samo prvih godina. kad je sama poverovala da je nerotkinja, gospoža montenuovo, videvši šta i druge žene rade, u krugu dvora, uze sebi ljubavnika, pa ih je zatim nalazila, više nego što je prstiju imala, ne samo na rukama, nego i rukama i nogama. ali, iako to nije krila, niko to nije verovao, u njenom društvu. božič, međutim tada već i sam davno prešao pedesetu sa ispalim zubima, sa iskričavim očima pijanca, nije uopšte bio na listi ljubavnika gospože montenuovo. ona je božiča sažaljevala, jer je predviđala kraj tog muškarca, tako ludog u bitkama, tako odanog njenom mužu. čoveka, čija je žena tako lepa i toliko mlađa od njega. gospožu montenuovo nije privlačio božič nego božička. ona je zaželela tu lepu strankinju, kao muškarca. kad se to, što pričamo, događalo, vladala je velika beda u evropi, u zemljoradničkom staležu, a velika sloboda u ljubavi, u višim staležima, a naročito u krugovima oko dvorova. svaka je žena, u životu, menjala, u tom svetu, nekoliko ljubavnika, a dešavalo se i to, da poneka, starija, lepotica, zaželi ljubav mlađe žene, ili devojke, iz svog društva. ljubavnicima se, kraj sve velike slobode, koju su muževi priznavali ženama, dešavalo da ih probodu, kad ih muž zatekne, po spavaćim sobama. ženama, koje su bile ljubaznice ženama, nije se dešavalo ništa. ta vrsta ljubavi, iako vrlo česta, bila je skoro uvek, dobro očuvana, tajna. pa i kad se otkrila, bila je neka vrsta igre, koja se ženi prašta. o mladim devojkama, žrtvama otmenih baba, pričalo se tek kad bi, poneka, izvršila samoubistvo, ili poludela. gospoža montenuovo, kad je gospožu evdokiju zaželela, kao nekog muškarca, još nije bila baba, iako je bila prešla pedesetu. mogla je reći da je deset godina mlađa, nego što je bila. svaki bi joj to bio verovao. imala je neku, neprolaznu mladost tela. a bila je poznata lepotica. što je najčudnije, sve dok božičku nije upoznala, nije tu vrstu ženske ljubavi znala, niti želela. bila je sretna i zadovoljna, kraj svog otmenog muža, koji je davno bio prestao da joj traži ikakvog dokaza bračne vernosti, a menjala je svoje ljubavnike, više radi razonode, nego da nađe sreću u svom životu, ili neki smisao života. božička je u njoj probudila neku vrstu besa, kao kad se sastanu, iznenada, dve kraljice. kad prvi put vide božičku, svojim prijateljicama nije rekla da je to lepa žena, nego kuja. posmatrala je mladu strankinju zažarenim očima. gospoža montenuovo, u svojim raskošnim haljinama, bila je, u to doba, neobično ljupka pojava srednjeg rasta, laka, ne samo sa vanrednim, plavim, svilenim, cipelicama, nego i vanrednim grudima. bila je sva slična statuama svog vremena, od mramora, i porcelana toga doba. imala je velike, tamnozelene, oči. osmeh neobično topao. a oko lepog, bledog, lica, bujnu kosu, boje porumenelog sena. oblačila se kao baštovanka dvora. a samo su njena usta padala u oči, crvena, sa donjom usnom, koja je bila puna, čvrsta, španska. njen otac je bio jedan od onih bavaraca, koji je imao španske krvi u sebi od onih španaca, koji su ratovali u nemeckim zemljama. a mati joj je bila čuvena poljkinja. njoj je božička predstavljena, kad je prvi put dolazila đeneralu montenuovo, da traži milost, za svog muža. gospoža montenuovo se sažalila na tu ženu, koja nije bila iz njenog društva, ni elegantna, ni interesantna, ali čudnovato lepa. sela je sa njom da razgovara, da je teši, a nije skidala, sa njenih grudi, sa njenog lica, oka. svoje poznanice je upozorila, kakve oči ta slavonka ima krupne, tamne, lude. tako krupne. tako tamne. kad bi bila muškarac, reče, zadavila bi tu ženu, u postelji, poljupcima, i zagrljajem oko vrata, a slomila bi joj i rebra, od uživanja. smejući se, gospoža montenuovo skretala je pažnju svojih poznanica i na obrve, koje ta slavonka ima, a kakvih u beču nema. one daju njenim ukočenim, mračnim, očima, neku strašnu moć pogleda. upozoravala je prijateljice i na okruglinu grudi, u žene majora božiča. na njen stas. seća je, kaže, na jednog mladog talijana, oficira njenog muža, koji je bio u stanju da preskoči konja, i koga je gledala, golog, kako mutnu i brzu adiđe, za opkladu, u veroni, preplivava. šteta što božička, kaže, nije bečlika iz njenog društva. međutim, božička je, odmah posle toga, pozvata opet u posetu sama. posle nekoliko dana, božič se derao po beču da je njegova žena jedina, iz našeg naciona, koju je tolika čast zadesila. ni jedna naša fesara, majku im, nije dotle stigla. božič nije ni sanjao, šta se njegovoj ženi sprema. a božička je, o onom što se desilo, kao grob ćutala. već pri idućoj poseti, nju je gospoža montenuovo, posle obilaska u engelu bolesne dece serbskih oficira, kojima je gospoža montenuovo poklone delila zadržala, da prenoći. božička je bila zaprepašćena, i nadula se, kao ćurka. nju je bila zanela, ne samo raskoš sobe, u kojoj je gospoža montenuovo spavala, nego, još više, poseta, koju joj je gospoža montenuovo učinila, u sobi u kojoj je ona pored sobe gospože montenuovo bila smeštena. gospoža montenuovo, u raskošnoj, providnoj, spavaćici, došla joj je, smejući se, tužeći se, da nema sna. predlaže joj da čitaju jednu knjigu lepih, golicavih, priča. ako bi joj gospoža božič dozvolila, ona bi, kraj nje, legla. a priče, koje su čitale, bile su gromke priče, koje je bila skupila, pre nekoliko stoleća, jedna franceska kraljica. u njima su bila opisana čuda. gospoža evdokija bila je smrtno prebledela, već kad je ta velika gospoža, bečlika, u njenu ložnicu došla, a bila je zanemela, zbunjena još više, kad je kraj nje legla. prijateljice gospože montenuovo, koje su je bile videle golu, pričale su da je u telu, začudo, mlada, neobično dopadljivih forama, bela. a muškarci, koji su bili njeni ljubavnici, pričali su, posle, kad bi sa njima prekinula, da je lepa, u zagrljaju neobično izvežbana, a da od muškarca strašno mnogo zahteva. tako se pričalo, u to doba, u otmenim kućama, oko dvora. dvor je vodio ratove sa prajskom, pripremao podelu poljske, hteo je da na presto saksonije dovede jednog franceskog princa, ali su žene, kad bi dan prošao i noć se spustila, preuzimale, i razgovor, i uživanja, iza osvetljenih prozora, po kućama, vrtovima, paviljonima. gospoža evdokija bila je zaprepašćena golišavošću te lepe žene, koja je za nju bila isto što i carica, marija terezija, a koja se i zvala tereza. slušajući, šta joj gospoža montenuovo čita, ona je duboko disala, a kad je gospoža montenuovo zapita, da li bi joj dozvolila da je jednom poljubi, pomisli da nije dobro čula, i da je s uma sišla. međutim, gospoža montenuovo je nije, samo jednom, poljubila, nego je poče ljubiti i po telu, koje joj je bila, smejući se veselo, otkrila, i koje je, kao i njene oči, i kosu, hvalila. a kad je gospoža evdokija, koja nije ni sanjala da i toga na svetu ima, počela da drhti, od ruku, i usana, te žene, gospoža montenuovo je izrazila želju da ne ljubi samo ona, nego i da bude ljubljena. molila je gospožu evdokiju da joj poljupce vraća. zatim, da zamisli, sebe, u ulozi muškarca. najzad je svoju gošću navukla na sebe i pod njom drhtala. izbezumljeno je ljubila njene grudi, njena usta, a izbezumljeno je i vikala, od uživanja. sa bestidnošću, koja je za gospožu evdokiju bilo nešto nečuveno i neshvatljivo, gospoža montenuovo je tražila sve nova čuda, od gospože evdokije, koja je bila zaprepašćena, i van sebe, a koja se pokoravala, ne toliko, jer je uživala, koliko od straha, da se ne pokaže učenik, koji ne ume da ponovi, ono, što mu pokazuju. te noći, tek kad je sunce počelo, napolju, da se rađa, gospoža montenuovo zaspa, u zagrljaju gospože evdokije. oči su joj, međutim, bile ostale poluotvorene, i u njima se videla beonjača, pod očnim kapcima, koje je bila obuzela neka drhtavica. gospoža evdokija, polaluda od svega što se dešava, sećala se jasno kako joj je, pred zoru, ta žena pred kojom je stajala uplašena, i pred kojom je, kao pred nekom caricom, savijala kolena, kad ju je prvi put posetila sad, zadihano tepala. do kraja svog života, mogla je, posle, da ponovi, u sebi, taj glas, koji joj je te noći mrmljao, nemecki jaučući, kao od nekog bola. bodi me, bodi me dublje do srca raseci me, ubi me, da budem mrtva, da budem mrtva. ti si divna. ti si silna. ti si što mi treba. u tim jalovim, bestidnim, skaradnim, ženskim, zagrljajima, u tom ludačkom trljanju i ujedanju rvača, koji imaju tela nimfa, gospoža evdokija učestvovala je samo kao pijana, začuđena, neznalica, koja je baš zbog toga bila tim luđa, tim burnija, tim snažnija, iako je bila iznemogla, satrvena, ispijena, više nego za sto dana svog braka. kad je gospoža montenuovo skočila sa postelje, pa je i ona skočila, gospoža evdokija imala je nesvesticu, od koje je pala, ali koja je, posle, bila tako lepa, prijatna, divna. gospoža montenuovo je rastala se, od nje, tek kad je svoju gošću nagovorila, da joj ostane verna. ona će, reče, udesiti, ne samo da božič bude oslobođen svih optužbi, nego i da ona, božička, bude odsada, češće, njena gošća. a biće i na dvoru predstavljena. traži samo da ostane tako čista, nevina. kao što ju je našla. tako je otpočela jedna ljubav, o kojoj gospoža evdokija, dotle, nikad nije bila čula, a koja je trajala sve dotle, dok se gospoža božič nije vratila, sa puta, na kom je srela isakoviča. kad se vratila, sa tog puta, i otišla da svoju poznanicu moljaka, da joj pusti muža iz zatvora, gospoža montenuovo ciknu, kad je ugleda. u njenim očima, kaže, vidi muškarca. zna da joj je bila neverna. nije, prostakuša, velike, njene, uzvišene, ljubavi, ni bila dostojna. božič je bio pušten posle toga. božička, međutim, nije bila više zvata, u kuću montenuovo. božička nije to nimalo žalila ona je vrisnula, uplašeno, i hvatala se za glavu, tek kad ču, od ćerke, da joj je ćerka upoznala gospožu montenuovo, u školi jahanja grofa para, i da je gospoža montenuovo izrazila želju da upozna ćer joana božiča, koja je tako dobar učenik, na konju, i tako lepa. bila je laž da je ona, božička, tražila da smesti ćerku u manastir, posle njenog odlaska u engelbirtu, kod isakoviča. božič je bio taj, koji je to svršio, po savetu gospože montenuovo. on je na sva usta pričao, posle svog izlaska iz aresta, da će njegova ćer biti prva iz našeg naciona, koja će biti jednog dana, na dvoru, predstavljena. kad je, međutim, čula, od ćerke, kako joj je ćerku gospoža montenuovo pozvala, u svoju ložu, i pomilovala, i, slatko, kao devojčicu, poljubila, gospoži evdokiji bilo se srce steglo. osećala je, kako je od nekog straha prelazi jeza. ali, na njenu glavu, bili su se sručili toliki neočekivani ftorobračni događaji, tih dana, kao da je bila trobračna. isakovič, koga je zaželela od prvog trenutka, kad je bio ušao u njena kola, bio je za nju doživljaj, kakvom se više u životu nije nadala, i kakav nije ni očekivala, ni razumela. on je u njoj, kao iz njenog detinjstva, probudio neke uspomene, bosih nogu, gusaka, poljskog cveća. probudio želju ljubavi, onakve, kakvu je ljubav očekivala kad se udavala. on je za nju, već od prve noći u vizelburgu, bio postao ono, što je san svih žena. muškarac na čijoj se snažnoj ruci zaspi, kao da je meko uzglavlje. isakovič je u njenom sećanju imao snagu crnog ajgira, dobrotu koja sve prašta, mladost koja je večna, nežnost prema njoj, koju ni njena ćerka nije imala. on nije ličio, ni na jednog njenog udvarača, a uživanja, koje je on izazivao u njenom telu, bila su munje prema slaboj vrtoglavici u njoj, koju je gospoža montenuovo izazivala. gospoža evdokija bila je sva ukrućena, od slasti, kao mrtva od slasti, kad bi, sred burnog zagrljaja isakovičevog, u kom se previjala, ugledala njegove plave oči. bile su tako ledene, svetle i mirne. kao da su htele da sagledaju njeno telo, njene misli, njene osećaje, do dna. kao da je sa ledenim plavim pogledom, stalno, vrebao tačku, gde će da je pogodi, tako, da ostane od slasti obeznanjena. ludela je od tog njegovog mirnog pogleda. sa svojim, iznenadnim, skorim, odlaskom, daleko u rosiju, pokidao je bio svu mrežu koju je bila isplela, oko oca, ćeri, muža, kako da se oslobodi svega toga i braka sa božičem, i gospože montenuovo, i vijene. ona je plakala, tako, sama, na svojoj postelji, te noći, jer isakovič neće da čeka, jer će ih oboje upropastiti, ali je bila čvrsto rešena da idućeg dana ode do traktira, kod isakoviča. a nije ni sanjala šta se, napolju, u noći, sa isakovičem, zbiva. isakovič je, za to vreme, bio pošao ogrnut svojom abom, sa fenjerom u ruci alejom, sredinom, gacajući po blatu. bio je pustio sablju, da mu se vuče po zemlji, a koračao je, kao da se tocilja, ljut i na sebe i na ceo svet. put je bio zasut šljunkom, koji je, od kiše, bio utonuo u zemlju. do škole jahanja nije bilo daleko. iako je mogla biti ponoć, iako je iz mračnih oblaka grmelo i sevalo, isakovič je išao pravo, prema svetlosti onih fenjera u daljini, a nije mario kišicu, koja ga je udarala u lice svojim kapljicama, jer je letnje kiše voleo. iako je već bio septembar, u zelenilu leopoldštata bilo je još leto, a nepogoda je prolazila. munje su još bile česte i grmelo je još, ali je kiša bila pri kraju. tišina je bila gluha inače, u vrtovima duž aleje kud je prolazio. čuo je samo, iznenada, iza leđa, neka kola, koja su jurila, nekud, besno. konji, upregnuti u ta kola, negde, u mraku, galopirali su. više nagonom konjanika, koji je kod konja odrastao, nego sluhom, isakovič je osetio, zaprepašćen, da su ta kola, iznenada, blizu, da ti konji jure, sa leđa, prema njemu, pa se trže. u trenutku kad se osvrte, kriknu. kroz mrak, i slabu svetlost njegovog fenjera, koji je bio digao iznad glave, ugledao je siluetu nekih strašnih, crnih, konja, koji jure prema njemu, tako brzo, da je osetio da nema više vremena da se skloni, a, da se skloni, nije ni mesta bilo. duž reda kestenova, u mraku, išao je i dug niz baštenskih zidova. bilo je tek toliko mesta, da jedna kola prođu. ipak je odskočio u stranu. vranci su tad već bili, tako reći, skočili na njegovu glavu. bio je udaren nečim, u slabinu, tako da mu fenjer ispade iz ruke, i da se ugasio, a sablja mu je bila zahvaćena nečim, tako da se, nad nju, kao da su mu u noge bacili tojagu, prevrnuo. osetio je strašan bol u kolenu, a ležao je u blatu. konji i kola tako mu se bar učini pređoše preko njegove glave, i nestadoše, uz grmljavinu, u mraku. sve se to odigralo, munjevito, brzo, a pavle se, docnije, sećao samo da je udaren nečim, da se prevrnuo, da je ležao kao onesvešćen, i da je, tek posle dužeg vremena, imao toliko snage, da se osloni o jedno drvo, kao da je neko meko uzglavlje. bio je svestan toga da je ostao živ, samo, slučajno. među nogama je našao iskrivljenu sablju. bila ga je, kao igračku, bacila, u jarak, glavačke. tek posle dobrih pola sata, isakovič se pojavio, ćopajući, sa velikim bolom u slabini, i kolenu, kod ulaska u školu jahanja. ko je koga, te noći, vozio, u čijim to kolima, to je bilo zamešateljstvo, koje isakovič nikad nije znao da protumači jasno, ni da ispriča. a nije ni hteo da priča. on se, posle te večere kod božiča, pojavio, u svom traktiru, u gluho doba. a bio je tako, blatnjav, izlomljen, ćopav, da je u traktiru nastala uzbuna. zvali su mu felčera. prali su ga do jutra. isakovič je, međutim, rekao samo toliko, da je, pri jednoj ludoj vožnji, u pijanom društvu, ispao, slučajno, iz kola. a da hoće da odspava. rano s jutra, mora, što pre, otići iz vijene trebaju mu kola, bar do švehata, a šta košta ne pita. bio je još mrak u beču, iako je van varoši, na brdima, već svitalo, kad je legao, izlomljen od bolova, a umoran od svega. njegova soba bila je nad ulazom traktira, nad svodom, ali je imala doksat, iznad avlije, oko koje je bila bašta. bašta je, posle kiše, sa svojim poznim ružama, još mirisala. zaspao je odmah i ležao kao klada. stenjao je nešto i mrmljao je, u snu, nešto. kroz san, međutim, čuo je da ga neko doziva po imenu i trže se, probuđen, jer je čuo da neko, iz mraka, ispod njegovog doksata, zaista, doziva. glas je stizao, u sobu u kojoj je spavao, kao zavijanje pasa, izdaleka. isakoviču, kurvo, iziđi da se porazgovaramo. ebu mu majku, bićeš knjaz rosijski. kaži, koliko su ti dali, koliko si primio, od volkova? u prvi mah, pavlu se učini da sanja. odmah potom vide da je budan. primeti da mu to dovikuju, sa ulice, iza baštenskog zida, ili iz bašte, koja je još bila, ispod zida, mračna. onaj ko je dovikivao, morao je znati, dobro, raspored soba, i prozore traktira. poznao je, po tom glasu, lađeviča. odmah zatim ču kikot iz bašte, čoveka koji se smejao, kao da ga neko golica. taj glas zapeva. švaler bio, batine dobio. a švalerka ostala devojka. oooj. poznao je smeh filipoviča. nekoliko trenutaka, isakovič ostade, kao ukopan, na postelji. odmah zatim, jedna, poveća kamenica ulete kroz njegova, otvorena, vrata i razbi mu lavoar pored kreveta. na to je skočio, i, onako go, sav izmazan melemima od felčera, istrčao na svetlost doksata. psovao je, serbski, glasno, kao dželebdžija. ču kako neko, ispod doksata, preskoči preko baštenskog zida, i kako se cereka, a ču, opet, i lađevičev glas. nema, pajo, pile bez batina. ni rakova bez mokrijeh gaća. iziđi, kurvo. dok se isakovič poče oblačiti, navratnanos, i dok je obukao čizme, i strpao nož u čizmu, u bašti nastade tišina. čuo je neka kola, koja pođoše iza zida, na ulici, i smeh, koji se udaljio, i stišao, kao što se lavež pasa stišava izdaleka. isakovič više nije ni legao. tek što je sunce bilo granulo, isakovič je isplatio račune u svom traktiru i sišao, u kola, koja su po njega bila došla. gostioničar je bio pospan i klanjao se i molio ga da izvini, što mu je kurtka oprana, ali se nije osušila. a blatnjava mu je ostala i aba, crvena. isakovič je odbaci od sebe i ona ostade, u guldenpergu, kao što ostaje koža zmijska, kad zmija kožu menja. otputovao je, navratnanos, iz vijene, u nedelju, to jest ponedeonik, devetnaestog septemvrija, prema jednom pismu koje ostade u familiji, posle smrti njegovog bolešljivog rođaka. a možda je taj dan, iz tog pisma, dan njegovog dolaska u budim? rečenica nije sasvim jasna. sigurno je samo da je to u pismu dan velikomučenika trofima, za isakoviče. a drugi oktobar u kalendaru papežnika. oni su taj dan beležili kao dan anđela čuvara. rusi su, u rosiji, nekoliko puta, ispitivali kapetana, zašto je napustio austrijsko carstvo i vijenu, i kako ih je napustio. a ispitivala ga je, o tome, i familija. isakovič je govorio o tom smušeno, a nije nikad, uz to, pominjao božiča. veli, austrijsko carstvo je prosvećeno, to je, tamo, prosvećena evropa, a vijena je varoš velelepna. vesela. sretna. austrijska vojska, saveznik rosije, silna je. jedino, što mu se nije dopalo, kod austrijanaca, to je razlika, koja postoji, između bečkih gospoža, zašlih u godine, i naših baka. između austrijske gospode i naših staraca. u našem nacionu, kaže, ima malo kurvara, među ostarelim ljudima. naše starice smatraju da je starost od boga, i da ne treba žaliti odlazak sa ovog sveta. kod bečlika je stvar obrnuta. svaka baba u vijeni htela bi da živi sto godina, kao mlada, golišava, lepa, pa da ima švalera. svaka bi htela da se vrati u svoje mlado doba i da se pretvori u lepojku, ponova. na njihovom licu nema, ni smirenosti starica, ni dobrote naših starica, nego gutaju neke eliksire i klistire, koji, kažu, podmlađuju telo žena. a ni starci, među bečlijama, nisu mnogo bolji. i oni se dodole, frakaju, pa idu u lov, na mlado zverje. hteli bi da žive doveka. da produže život čoveka. da budu mladi ponova. neki čak kažu i da će se roditi ponova. kad je to pričao o bečlikama i bečlijama, u kijevu, rusi su mu se smejali. vele, tako je to i u sanktpetersburgu, kod rusa. a bratencima je pavle govorio, snuždeno, da ne žali što je napustio prosvećenu austriju, pa ni svoje sunarodnike tamo, među kojima su isakoviči imali toliko rođaka, kumova, lancmana. veli, dosad mišljaše da smo svi mi jednaki, svi sinovi istog naciona, privilegisanog naciona. a naučih, veli, u vijeni, da toga nema. nego ima majora, lancmana, komersanata, šišobrka, kockara, kurvara, pa i ždera, svinja, ulizica, a pored bezumnih junaka, i mnogo turonja, gorostasnih kukavica. svom bratučedu, đurđu, ponovio je, nekoliko puta. naučih, debeli, u vijeni, među sunarodnicima, razliku, između dobra, i zla. ponosa i izmeta. a odsad, ako, u mraku, sa sunarodnikom, ma kud budem pošao, sve ću natraške ići. ljubazni brate moj. inače isakovič je slabo što znao da kaže o carstvujuščoj vijeni. još manje o narodu koji tamo prebiva. varoš kao varoš. video je tamo, kao i đurđe, jednog mrkova, kakvog ima i kum mališa. a nije smeo, i nije hteo, da priča da je ugledao i onu njegovu lunu, što je u temišvaru, na pajvanu, igrala. iako mu je ta plavuša uzela mnogo novaca, za svoju familiju, pavle nikad nije posumnjao da ga je i volela. i da je otišla samo zato, što je, pred njegovu ženidbu, otpuštena. među kirasirima, u temišvaru i oseku, bilo je mnogo oficira, većih parajlija, nego on, koji su bili voljni da plate i više, za tu plavušu. ona mu je, međutim, ostala verna, dokraja. a što je morao i njenu familiju da izdržava, tome je sam bio kriv. isakoviči su sami pričali o nekom, njihovom, velikom, bogatstvu, koje su preneli u srem, iz servije. kao o nekom nemanjića blagu. a sve se to svodilo na nekoliko ženskih pojaseva, od srebra i sedefa, nekoliko srebrom okovanih pištolja, stodvesta dukata, i konje njihovog poočima vuka. trifunovo bogatstvo, pre nego što je uzeo ćer kapamadžije grozdina, bilo je nekoliko srebrnih kašika i zlatom nakićena čelenka. nekoliko kandila srebrnih, i čaša od zlata, data šišatovcu. na dnu đurđeve ljutnje, na tu nemicu, koja je bila mila i vesela, a koja je, očigledno, iskreno volela pavla, nije bila sumnja, da se ona spanđala sa pavlom, zbog para. nego đurđev strah, da ne rodi pavlu sina. pa šta ćemo onda? da biva isakovič, ili da budet berghamer? takva su onda bila vremena. jer servija, serbstvo, jedini, bili su uvek prisutni u sećanju isakoviča, jedini sa kojima se nikad nije terala šega. jedini, svetinja. isakoviči su je bili napustili, sa vojskom, podunavske landmilicije, pre trinaest godina, ali taj gubitak nije mogao da preboli niko među njima. nadali su se, da će joj se vratiti. to je bila žalost njihova, od onih, o kojima se ne govori, ali, što na srcu svetle i peku, kao žeravica, ispod hladnog pepela. za đurđa i petra taj gubitak bio je kao prva ljubav, nesretna. za trifuna, koji je bio napunio tada trideset i sedmu, to je bio doživljaj, kao one vatre, u jesen, na obranom polju, kad već pada inje, koje predskazuje dugu zimu. za pavla, međutim, koji je, pri ulasku turaka u beograd, bio dvadeset i četiri, pun snage, muško, taj doživljaj postade osećaj sramote, nepodnošljiv. udar koji se više ne zaboravlja, kao ni bič, u lice. austrija ostade, za isakoviče, tuđa, nepoznata, veštica. nadali su se, prvih godina, da će sa njom moći da se vrate, u crnu baru, i svoje pocerje, u nebesnom plavetnilu. kad su primetili da su prevareni i da se varaju, vuk im je ostavio u amanet da se odsele u rosiju, da nestanu, negde, u daljini, u snegu. tih godina, svi su oficiri u šizmatičkom podunavlju omrzli austriju, a naročito kad je, kroz te krajeve, prošao glas, kako su despota georgija brankoviča, na prevaru, zatočili, i, polako, trovali, u zatvoru, u hebu. nacion njihov sve je verovao. gomile, koje su bile pošle u austriju i evropu, zato, što su se nadale, da će se tući sa turcima i vratiti svoju serviju, upotrebljene su, lukavo, za gašenje hungarskih pobuna. to je plaćeno sa oko sto hiljada mrtvih. a kad je tim istim gomilama oduzeto oružje, i kad su njih i njihovu decu počeli da naseljavaju u paoriju koja je radila za gospodu počeo je da se buni i taj nacion, šizmatički, pa su njegove pobune gušene hungarskom krvlju. vijena je bila stvorila, u podunavlju, veliku zabunu. te servijske gomile mislile su, pri prelazu, da će, duž dunava, dobiti svoju, svoju, zemlju, koju će braniti svojom krvlju, nadenuvši banatu ime nove servije. kad su morale da se sele i kreću, nisu više ni jedno svoje naselje smatrali kao svoje, i nosili su imena tih sela sa sobom u rosiju. isakoviči su voleli šanac varadinski, jer su se tamo bili poženili, a pavle je tamo i ženu sahranio, srem i bačka im je bila za srce prirasla, ali ni to ih nije zadržalo, kad su provideli prevaru. pavle se tako sećao i tog odlaska iz vijene, i od božičke, samo kao nekog prenoćišta u traktiru, tupog udara kopita pred vratima, pred kolima, koja čekaju. kad ga je kučer, koji je bio po njega došao, pitao, ima li još štogod što želi, ili nije svršio, isakovič mu podviknu da nema ništa, i da treba, što pre, da krenu. putovao je posle, do budima, kao što mrtvaci putuju, nemo. hteo je da se odmori tek kad kod trandafila stignu. stigao je u budim, peti dan po odlasku iz vijene, na miru. ušao je u kuću trandafilovu dozivajući domaćina, tiho. bio je željan mira, žalosti, bio je željan da provede, dan, dva, u razgovoru sa trandafilom, koji mu je bio pomogao da svrši svoje črezvičajne poslove u vijeni, i da pođe u rosiju. hteo je da teši čoveka, kome su bili oteli ženu, upropastili kuću, ostavili bolesnu decu. kad je u trandafilovu baštu ulazio, začudi ga, međutim, da sva kuća treperi u svetlosti, i da trandafil istrčava, pred njega, veselo. ta je l ja vama rekoh, da ne treba biti zloslut, moliću lepo. ta opet imam femku. napustila je onog lolu. taj joj je prodao i burmu. ta nije da sam ga izlemao. brkiča, moliću lepo. onog što mi uze ženu. no. u graji i veselju, u kući, isakovič zateče i gospožu femku. bila je lepa, gledala ga je milo, a poljubila ga je u uvo. isakovič onda pognu glavu, zamoli za prenoćište i reče trandafilu da ga moli da pozove gospodina rakosavleviča, da se oproste i obračunaju. treba, kaže, da, što pre, pođe, u tokaj, na putu u rosiju. nije hteo da gleda ljudsku sreću. bila mu je postala odurnija, još, nego da gleda nesreću ljudsku. bivši srbin a sad rus. iz papira, nađenih, u zaostavštini lajtnanta isaka isakoviča, pavlovog rođaka, u novom sadu, ne vidi se datum dolaska pavlovog, u tokaj, gde je, već godinama, prebivala jedna rosijska misija, koja je nabavljala vino, za rosijske vojene bolnice, i dvor. isakovič je morao stići u tokaj, početkom oktobra, to jest krajem septembra godine 1752, po starom kalendaru. čestnjejši isakovič prenoćio je prvu noć, na slami, pod kolima koja su ga dovezla, sa praznim burićima trandafila, iz budima. sudeći prema jednom, docnijem, pismu isakoviča, varošica tokaj mora da mu se bila jako dopala. iznad širokih reka, na utoci bodroga u tisu, ogledajući se u vodi, kao u ogledalima. u zelenilu, ispod oniskih brda, tiha, daleka od sveta. nije nikad nameravao da u tokaj dođe, a znao je da se u nju neće vraćati, kad odatle ode. kuće su u tokaju imale crvene krovove, ulice behu krivudave i prazne, a iznad varošice štrčao je crkveni toranj. na bregu, iznad krovova, crnelo se utvrđenje, koje je bilo čuveno zidano od belgijskih i venecijanskih indžilira za austriju, a koje je sad bilo ruševina. hungari su ga, za vreme poslednjeg svog ustanka, bili porušili, tako, da ga niko više nije opravljao. sva brdašca oko tokaja bila su zasađena vinogradom. kad je ujutru poranio, isakovič vide da se varošica spušta pred njim na jedno, zeleno, poluostrvo, obraslo drvećem, a da duž reke, svud, stoje visoki jablanovi, kao neki stražari. jesen je i te godine, u tokaju, bila lepa i topla. zagledan u tu varoš, pred sobom, isakovič je imao onaj ludi osećaj, koji putnici u tuđini, prvog dana, imaju da su stigli nekuda, gde je sve mirno, i gde je sve sretno. neki drugi svet. rosijsku misiju u tokaju zapovedao je, u to doba kako je isakoviču trandafil pričao neki višnjevski. iz papira isakovičevih, međutim, ne vidi se jasno, je li to bio teodor višnjevski, đeneral, ili gavrilo višnjevski, pukovnik. otac i sin. može biti da je sin zastupao oca, a može biti i da je sin, tek docnije, došao. sigurno je samo to, da je taj višnjevski, koga pavle u pismima pominje, bio srbin. to jest serbskog porekla, poreklom iz sela višnjice. pošto se ta misija, godinama, bavila i špijunažom, možda je pavla lagao, i trandafil, možda i višnjevski, jedan ili drugi, a možda su tog šefa misije, posle, i u kijevu, od pavla, krili. pavle se i nije mnogo raspitivao, o tome čoveku, ko je. isakovič mu se, prosto, prijavio u vizit kad je stigao. višnjevski mu je odredio, za prijem, dvadeset i osmi septembar, po ruskom kalendaru. dan prepodobnog haritona, ispovednika. višnjevski je isakoviča primio tog dana, pred ručak. kuća višnjevskova ličila je na mali dvor u tokaju. bila je velika, pod brdom, na kraju varoši, kraj druma kojim se išlo u varoš ujhelj. bila je povučena u jedan šumarak, a imala je kapiju ogromnu, kao toranj, i, pred kapijom, česmu. oko te česme, po ceo dan, bila je vreva ljudi i životinja. ceo je tokaj znao ko tu stanuje. posetioci su bili propušteni kroz tu kapiju, kao u arest, u kuću u zelenilu, pod kestenovima, u nekom zapuštenom, gospodskom, parku. na toj ogromnoj kući, međutim, bilo je svega dva prozora. velika, u rešetkama, u gvožđu. iz tih, noću osvetljenih, prozora, orila se, svako veče, svirka i pesma, jer je višnjevski, u tokaju, živeo, a la grande. kupujući vino za rosijski dvor, višnjevski je bio uspostavio srdačne odnose sa okolnim, hungarskim, svetom, grofovima i plemićima, a kroz varoš prolazio je, svaki dan, na konju. pavla isakoviča primio je, u prvu posetu, u sobi u kojoj je spavao. poljubio je sunarodnika, a brci su mu bili još vlažni od umivanja, a usta mirisala na vino. pavle je, zatim, imao da prisustvuje oblačenju višnjevskog, koga su sluge oblačile u raskošnu, rosijsku, uniformu. pavle mu je bio predao pisma koja je doneo, od volkova. višnjevski ta pisma nije ni pogledao, ali je stavljao svakojaka pitanja, pavlu. kao i većina njegovih sunarodnika, višnjevski je bio stasit. visok, prav, iako je bio uzeo šezdesetu. pavla je, u prvi mah, podsetio na božiča, ali je isakovič, docnije, zapazio, među njima, veliku razliku. višnjevski je bio mladolik u licu, lep, rumenih obraza, a začudo lepo očuvanih, bisernih, zuba. imao je neobično rumene usne. krupne, svetle, crne oči. kosa mu je bila vezana, po franceski, u kiku, napudrovanu, povezanu, crnim šeputima. govorio je nemecki pavlu, a serbski, odmah, prekinuo. držao se ljubazno, prosvećeno, ali i nadmeno. u tom čoveku, koji je bio počeo da stari, krio se, očigledno, čovek koji je mislio da još može biti mlad i veseo, a bio je predusretljiv prema svakom posetiocu, bar u početku. svaka želja isakovičeva, reče, za njega je kao zapovest. sve je na višnjevskom bilo čisto, oprano, uglađeno, i obrazi, i ruke, i čipke, i žabo. uglađeni mu behu i pokreti, i udovi tela, i njegov osmeh, koji je njegov govor pratio. pavle je, posle, kad je o višnjevskom, bratencima, pričao, imao običaj da kaže, đurđu. čuvaj se, debeli, srbina, koji ne psuje, ima bele ruke i lice uglađeno. kurva je to. kad su izišli, među ostale posetioce, tog prvog dana, isakovič nije znao čemu više da se divi. da li stasu i pojavi tog čoveka, njegovom otmenom govoru, ljubaznosti prema strancima, ili njegovom znanju. znao je vijenu, sanktpetersburg, geografiju, grofove hungarske, prevoje karpata, sve, o čemu god je govorio. za kajzerlinga reče da pati od kijavica. za volkova, da mu je umro otac. za trandafila, da ima ženu koja je pravi đavo. temišvar je opisivao, kao da je juče u njemu bio. isakoviču reče da može biti, svaki dan, pri njegovom stolu. on pri stolu ima, svaki dan, desetoro. jedan više, ili manje, svejedno je. takav je bio čovek, o kome je trandafil pričao, da je nepismen. kad ga isakovič upita, gde bi mogao da se nastani, da dočeka karavane svojih bratenaca, višnjevski mu reče da će biti najbolje da pozovu postmajstera, hurku. taj čovek, iako je avstrijac, uživa njegovo poverenje i svaki zadatak svršava. zna kako se nalazi kuća, kakvo je vreme u duklji, pri prelazu karpata, a zna i kako se nalazi ženska. višnjevski pavla zadrža i na večeri. isakovič se izvinjavao, da je mrtav umoran sa puta. višnjevski mu odgovori, ruski, iako je morao primetiti da isakovič ne razume taj jezik. treba da se odmorite. ja sam po godinama star, ali srcem, mlad. kako reče. vam nužno otdohnut. ja letami star, a serdcem molod. posle toga, višnjevski je pozvao postmajstera, hurku. taj postmajster u tokaju, čovek bled, tih, kao neki apotekar, onizak, u crnom odelu nižih staleža u austriji, izbuljenih očiju, ponizan i pažljiv koji se, svaki čas, klanjao našao je, istog dana, isakoviču, kuću u tokaju. ta kuća je ranije bila opštinska. u njoj je stanovao, pre tri godine, sindik, sa mladom ženom i malim detetom, koje je, jedne noći valjda u nastupu ludila ubio. kuća je bila budzašta. hurka je pričao isakoviču, kad su bili sami, da je višnjevski sušta dobrota, prosvećenost, uljudnost, predusretljivost. samo, veliki ljubitelj žena. ima, kaže, čitav harem u kući. četiri žene. vrlo lepe. dve su pred porođajem, pa ih ne pokazuje. pokazuje jednu, crnku, kao svoju ženu sa njom ima sinčića. a drugu, plavušu, pokazuje kao ženinu sestru. prvu je kupio kupio od muža, koji je bio na putu u kijev. a druga je, tobože, gospožica, ali sobarica njena kaže da je i ona zatrudnila. je li primetio koliko je višnjevski lep? isakovič onda reče postmajsteru da je primetio, ali da sve to nije dostojno da je to nedostojno oficira. tek kad se smestio u svoju kuću iznajmljenu budzašta isakovič je video, koliko je ta kuća, opštinska, lepa. bila je dugačka, red soba, ispod brda, a kroz svaki prozor gledala u pokošenu travu. ispred nje, bio je vrt, pun jesenjih ruža, i staza, pokrivenih vinovom lozom, sa koje su visili grozdovi. isakovič je dugo sedeo, na pragu. bila je mesečina. spavao je, posle, u odaji, koju je bio odabrao za sebe, za tu noć, a koju je nameravao da preda petru i varvari, kad stignu. sanjao je gospožu evdokiju. međutim, oko ponoći, bio se probudio, kao u ludilu i bunilu, a pričao je, posle, da je čuo, sam sebe, kako urliče. osećao je, kaže osećao kako ga je jedna ledena ruka zgrabila za gušu i kako ga davi. imao je još samo toliko snage da se povuče do drvenih kapaka prozora, i da ih otvori. hladan ga je znoj bio probio. međutim, u sobi nije bilo nikoga. ali, kaže, mogao bi se zakleti da je nekog bilo. kad je to ispričao postmajsteru, hurki, postmajster mu reče da o tome višnjevskom ne govori. ne zna, kaže, kakve je veze višnjevski imao, sa tim sindikom, koji je ubio svoju mladu ženu, i svoje malo dete, ali se, o tom, pred višnjevskim, nikad ne govori. idućeg dana, pri večeri, kod višnjevskog, večeri su prisustvovale i žena višnjevskog, i svast. ona, koju je višnjevski predstavljao kao suprugu, bila je neka crnomanjasta, pregorela, vitka, lepojka, koja je ličila na lepu ciganku, a koja je pavlu rekla da je rodom iz mohola, i, prezimenom, birčanski. višnjevski je o njoj pričao da je udovica mladog lajtnanta, a da je taj lajtnant umro, na putu u rosiju. za njega se, kaže, udala, u kijevu. ona, koju je višnjevski predstavljao kao svoju svast a koja nimalo nije ličila na svoju sestru bila je plavuša. neobično obilnih grudi. ona je pavlu pričala da su one, obe, birčanski. a da se njen verenik nalazi u rosijskoj vojsci. imala je vrlo lepe, svetle, graoraste, oči. isakoviča je sve to sećalo na familiju božič, pa je pomislio da njegovi sunarodnici menjaju zemlje i varoši, ali ne menjaju svoj način života i ne menjaju svoje naravi. on se, od početka, prema tim ženama, držao hladno. bilo je očigledno da te žene nisu, ni one, koje kažu da su, niti onakve, kakve se pretvaraju da su, ali je bilo isto tako očigledno da se vrlo dobro slažu. hvalile su život u rosiji, kijev, petersburg, a naročito život serbskih iseljenika u rosiji. upozorili su isakoviča da višnjevski nerado govori nemecki, slabo razume svoj jezik maternji, a govori ruski. i one se trude da govore samo ruski, iako slabo znaju taj jezik i često ga zaborave, sasvim. pri kraju te prve večere, u kući višnjevskovoj, isakovič vide da će, do dolaska svoje familije, imati u tokaju, da živi veselo, da živi u veselom društvu, u kom su svi kao familija, i svi bezbrižni. višnjevski je, to veče, predložio, pred zoru, pavlu, da ne ide kući, koja je na drugom kraju tokaja, nego da ostane kod njega, da noći. veli, svi će stati u dve postelje, u njegovoj spavaćoj sobi. biće malo neudobno, ali će biti veselo. kad pavle to nije prihvatio, višnjevski je poslao žene, da odu na spavanje, a zadržao pavla, da još malo posedi. učtivo, on je isakoviča molio da mu, još malo, pravi društvo. želi, kaže, da čuje od isakoviča, iz beča, novosti. njegov prijatelj, kaže, u beču, nije volkov, nego premijersekretar černjev. kad je bio u beču, lepo su se proveli. ne dopada mu se, što isakovič, sa ženama, stalno govori serbski. ne valja to. serbski oficiri, koji se sele u rosiju, treba da, što pre, zaborave serbski, a što pre nauče ruski. višnjevski je tome dodao glasno. zdes govorjat po ruski. slava bogu. hteo bi, kaže, da ponudi pavlu tu misiju u tokaju, da ga nasledi u misiji. da dođe na njegovo mesto. on će to u kijevu, sa đeneralom kostjurinom, udesiti, lako. a u petersburgu svršiti. isakovič je udovac, misli da je lako naučiti ruski, ima za to vremena, a vara se. baš zato, što su ta dva jezika jedan drugom tako slični i bliski, teško će naučiti dobro ruski, pa će mu se rusi smejati. on je mlad, reče za sebe, ali samo u srcu. po godinama, međutim, mogao bi pavlu i otac biti. misija u tokaju nije mu više po volji. centar je u jednom stalnom, tužnom prolazu, u stalnoj selidbi. prolazi, rastanci, odlasci, nestajanje, suze, pogrebi. tri godine već, on gleda, svoje bivše sunarodnike, kako se sele u rosiju. dve godine mu se to činilo veselo, ali mu se dosadilo. ima ovde, u tokaju, da gleda mnoge jade i mnogu nesreću. prolaze ljudi, žene i deca, pa nestaju u žutom lišću. tolike je upoznao, ugostio. morao je da se rastane i od onih, koje je zavoleo, pa sad ne zna ni da li su živi i gde su. otišli su. nestali su. čuo je njihov smeh, a slušao i njihovu pesmu, a sad se seća samo da su plakali u prolazu. nestali su svi, u rosiju, u sneg, u tišinu, kao u nekom velikom, zavejanom, grobu. dosadilo mu je da gleda to. da li isakovič zamišlja, kako je to tužno? treba neko mlađi da dođe na njegovo mesto. čestnjejši isakovič stigao je u tokaj, iz beča, sa toliko tužnih uspomena, tako zbunjen, da je to vrlo dobro razumeo. njega je trandafil bio otpremio u tokaj, sa nekim skupocenim bačvicama, za vino, na kojima je bio portre carice, u duborezu. te bačvice je višnjevski bio poručio za transport nekog naročitog, tokajskog, vina, koje je bio kupio, za dvor u petersburgu. a pošto su se kola, na putu u tokaj, tresla, a ta burenceta odzvanjala, prazna, isakovič ih je posle sanjao. bio je, stigavši u tokaj, u čudnom raspoloženju. višnjevski je bio ljubazan, ali je pavlu bio dosadio, brzo. isakovič mu reče, odmah, da se tog mesta u tokaju, nikako, primiti ne bi mogao. želi, što pre, da pređe planine, karpate, koje dele zemlje, na putu u rosiju. začudio se, ne malo, kad se višnjevski, iako i dalje ljubazan, ispravi, pa mu onako lep, visok, u raskošnoj uniformi, reče, hladno. da ne zaboravi da je na putu njegovom, i njegove familije, u rosiju, on, višnjevski, karpati. isakovič, koji je u tokaj bio stigao umoran, a obradovao se tišini tokaja na poluostrvu, u zelenilu, drveću, na vodi, u srebrnom mraku, kao na nekom ostrvu blaženih bio je zaprepašćen kad mu njegov sunarodnik to reče. pitao se, u sebi, opet, šta ga je snašlo. on nije mogao znati, ko je, i kakav je, višnjevski, ni kolika je njegova moć, koliki njegov uticaj u kijevu, ali mu je, kod volkova, bilo rečeno da pazi kako se ponaša, kad stigne u tokaj. rosija, u to vreme, imala je, tu, već godinama, tu vojenu misiju, koja je kupovala vino. austrijanci su morali da trpe, savezničku, misiju, iako se znalo da ta misija pomaže i iselenije serbske milicije, u rosiju. pa ne samo to, nego da tuda ulaze i ruski agenti i špijuni, u pomorišje, potisje, podunavlje, pa sad i u posavinu. a kriju se meću šizmatike, kao zmija u travu. isakovič je znao da je kroz tokaj, tih godina, bilo prošlo nekoliko stotina serbskih oficira, i nekoliko hiljada naroda, seleći se kroz poljsku, u rosiju. za višnjevskog, međutim, znao je samo toliko, da je to bio srbin. dakle brat. pa je, da se kao brat i ponaša, očekivao. ponovio mu je, mirno, da se ne bi mogao primiti mesta u tokaju. protivno njegovom očekivanju, višnjevski nije ni vikao, ni psovao. on je, mirno, počeo da dokazuje, isakoviču, da je mlad, pa lud, a da je mesto šefa misije, u tokaju, unosno. kupovao bi vino, za vojene bolnice, ali i za dvor, a šta košta, ne pitaju. ovde bi se, za godinu, dve, ako bude umeo, obogatio. okolni, mađarski, grofovi goste i pozivaju, često. laskaju. nikad u životu toliko poklona nije dobijao. na kraju, dobiće i nagradu rosijskog dvora, za revnosnu službu. isakovič je višnjevskom govorio da mu do nagrada, i bogatstva, nije više stalo. stalo mu je, da ne gleda više nesreću svog naciona. laž, nepravdu, suze. zato se seli u rosiju. višnjevski mu je pričao, sa blagim osmehom, očinski, kao sinu, da bi mogao da se oženi u tokaju. u okolini ima toliko hungarskih barunica, koje šefu misije, u tokaju, otvaraju svoja vrata, rado. a ako neće da se ženi, može imati, ipak, žena, koliko hoće. sunarodnica. tolike ostaju, sa muževima, ili bez muževa, na putu, u tokaju. u prolazu. sve one, dabogme, kažu da drugog muškarca, osim muža, ne trebaju. ali, posle, popuštaju. treba sa njima samo lepo. prolaze i tolike gospožice, uz matere. kažu da su nevinašca, ali nisu. sa malo laskanja, sa malo vina, i one padaju. kao tica na lepak. ovde, na prenoćištu. nikad tolike žene nije imao. pavle mu onda ispriča da je, pre godinu dana, sahranio svoju ljubljenu ženu, koja je umrla, sa detetom, mrtvim, na porođaju. nju ne može da zaboravi druga mu žena ne treba. da bi zadovoljio prirodu, i živinstvo u sebi, naći će neku polegušu, kad bude trebalo. žene ga više ne privlače. ogadiše mu se i u beču. čudi se, međutim, višnjevskom, što toliko misli na žene u tokaju, mesto da misli na nesreću svog naciona. zašto ne uzme jednu, lepu, voljenu, ženu, a prestane da izlaže svoju čest sramoti? čovek treba da voli jednu ženu, svoju, a da ne zna za drugu. on je u beču čitao jednu, nemecku, knjigu, u kojoj je opisan život na jednom dalekom ostrvu, u okeanu. tamo se žene i parovi određuju već u detinjstvu, i zajedno rastu. kako je to nevino i lepo. višnjevski se, i posle takvih prekora isakoviča, držao otmeno. isakovič, kome su bili rekli da je višnjevski seoskog porekla, nije znao čemu više da se opet divi. da li odelu tog oficira, njegovoj kosi, njegovom lepom licu, oku kako puši, kako govori, kako dočekuje, kako odgovara i kako se smeška ljubazno ili njegovoj kući, trpezi, srebru, konjma, slugama, ili njegovom poznavanju tolikih prestonica. višnjevski je isakoviča slušao, pušeći, na kamiš, zamišljeno. ima, kaže, isakovič, umnogome, pravo. u svakom, i najbednijem, čoveku, postoji ta žudnja, za jednom sretnom, čistom, ljubavlju. ali, kao što je i naš život samo dim i prah, i ta prva, čista, ljubav, ostaje, u detinjstvu. a zatim svi mi tražimo. ženu. onu pravu. vanrednu. tražimo među ženama najslađu. što, među ženama kao rosijska carica, elisaveta, među krunisanim glavama svetli. zna li isakovič kako se kuša vino? a pre nego što je isakovič mogao da odgovori, višnjevski viknu husara, koji mu je pred vratima stajao, pa mu naredi da donese vino, a vikao je i koje, rekavši svakom vinu i godinu rođenja. pred isakovičem se, uskoro, pojaviše stakleni bokali, u kojima su se razna, tokajska, vina rumenela, i žutela, kao staro zlato. među mnogim svećama na stolu, mnoge čaše, koje su treperile, zvonile su, kad bi se kucnule, melodiozno. a višnjevski ih je, isteravši husare, razmeštao. naredio je pavlu da pijucne, prvo, jedno, pa drugo, pa treće, pa četvrto vino. sam, u trpezariji, sa višnjevskim, među raskošnim nameštajem kao da se opet nalazi u kući gospože evdokije, u beču isakovič se bio namrgodio i oneraspoložio. posmatrao je višnjevskog ljutito. mislio je da višnjevski želi da ga opije. da traži kavgu. pavle se bio našao u čudu. višnjevski je bio šef misije, a gospodar života i smrti, tako reći, na putu u rosiju. osim toga, pavle je bio gost u njegovoj kući. pitao se šta će i kako će. u pavlovoj prirodi bilo je nečeg poučitelnog, prema ljudima, a velike nežnosti duševne nežnosti prema ženama, pa je mnogo praštao i bio je strpljiv sa njima. osim, kad ga obuzme onaj njegov bes, kad nikom ništa ne prašta. rešio se da se pokori višnjevskom, i da pije, ali je, u isti mah iako se i on smeškao cenio, i birao mesto, gde će, višnjevskog, ako zatreba, munjevito, zgrabiti za gušu. višnjevski ga je, međutim, posmatrao, dobroćudno, i punio mu čašu. pitao ga je, koje mu se vino najviše dopada, koje mu se čini najplemenitije, koje ga je najlepše zanelo. isakovič mu reče da je jedno kao drugo. višnjevski ga, na to, pogleda, turobno, pa mu reče da kapetan ne treba da primi, na sebe, ono što će reći, ali da to nije tačno, ni za vino, a kamoli za ženu, stvorenje lepo, kao cvet u polju. samo svinje među ljudima ne vide, među njima, nikakvu razliku. to, što je, isakovič, pio, iz prve, i druge, čaše, običan je, tokajski, ordinarius. on ga daje pri večeri, u obične dane. ono što je u četvrtoj čaši bilo, to je plemeniti, tokajac, samorodni. daje ga, kad slavi dan svetoga aleksandra nevskog. ali, ono, što mu je sipao u treću čašu, na koju je isakoviča, posle drugih, vratio, to je vino tolčvansko, koje kupuje samo za caricu. kao rosijski oficir, bivši srbin, pije ga, kad nazdravlja carici, imperatrici elisaveti. fratri su ga, kaže, u tokaju, naučili, šta je vino. tako je i sa ženama. treba upoznati nekoliko, a ne ostati kod prve, da bi se našla ona, prava, koja će da svetli, kao zvezda na nebu. on je tražio. isakovič se onda, prvi put, nasmeja pijanom čoveku, i upita. pa, je li našao? a višnjevski sede, odgurnu sve te čaše, pa dodade, mirno, promuklo. jeste, ali tu nije dobio. kad je došao da je zaprosi, drugi je već bio, tog istog dana, isprosio. da bi se nekako izvukao iz te kuće, to veče, isakovič poče da se izvinjava, da uverava višnjevskog, da će višnjevski, svakako, naći nekog drugog, za naslednika, u tokaju. višnjevski je na to klanjao se, ljubazno. neka kapetan ne brine. iako mu oduzima poslednju nadu. kolegija u petersburgu ne daje mu premeštaj, iako ga je, nekoliko puta, tražio. traže mu da, prvo, nađe sebi zamenu u tokaju. kad god, međutim, predloži, nekoga, oni ga odbiju. kažu, taj ne bi bio, persona grata. da je pavle pristao, on veruje da bi uspeo. prema papirima volkova sudeći, isakovič bi bio vrlo pogodan, za šefa misije u tokaju. položaj šefa misije, u tokaju, vrlo je važan. čovek koji se na tom položaju pročuje, napraviće sjajnu militarnu karijeru. upoznaće jednog dana i samu imperatricu. pavle onda ponovi, još jednom, da on nije za takvo mesto. višnjevski mu se iskreno čudio. udovac je, kaže, bez žene, a u tokaju bi svega i svačega imao. mogao bi da živi nekoliko godina, na ovom svetu, kao kralj. pavle mu onda reče, pognute glave, da se njemu ne živi već odavno. posle svega što su on, i njegovi bratenci, videli, otkad su izišli iz svoje servije, oni imaju još samo jednu želju. da se pojave imenom svojim i sabljom svojom, u rosijskoj armiji, kad rosijske armije u rat krenu. žele da život završe, a ne žele da ga ponova otpočinju. to svojoj deci i svom nacionu ostavljaju. za njih je dockan da opet počnu. oni žele još samo da svoje familije nasele, tamo, gde se i drugi njihovi sunarodnici, u rosiji, naseljavaju u provinciji zovomaja nova servija. čuju da je za njih zemlja već izabrana, na reci, koja se zove donec. oni ga dunavac zovu. ništa drugo oni ne traže. višnjevski se pavlu smejao. ima vremena, kaže, kapetan će se predomisliti. kad bude video serbske oficire, koji su već u rosijskoj vojsci. odeveni, plaćeni, nagizdani, u srebru, u petersburgu, kao da su knjazi. za pavla isakoviča, taj višnjevski, postade, u tokaju, kao neko priviđenje sa kojim se na svom groblju sastao. takav će dakle biti i on. uskoro. zaboraviće svoju milu serviju, neće više nikada videti svoj cer i svoju crnu baru, nego će šetati, kako višnjevski reče, odeven, nagizdan, dobro plaćen, u serbskom gusarskom polku, u petersburgu. u beču, kod kajzerlinga i volkova, isakovič je bio naišao na neku raskoš, na bacanje, novca, sto puta strašnije, nego što ga je, kod engelshofena, video. svi su, u rosijskom poslanstvu, bili puni brilijanata, i kajzerling, i černjev, i volkov, pa i njihovi gosti, koji su obilazili evropu. sećao se, kako mu je, jedan od tih gospodičića levašov u gostima kod černjeva, u beču koga je isakovič, kao brata rusa, oslovio rekao. da je njemu brat sve imanje upropastio, ljubaznicu uzeo, očev testament falsifikovao, pa, prema tome, ne miriše one, koji ga bratom nazivaju. a što se tiče carstvija slavenskog, o kome mu je isakovič pričao da zna. on, levašov, angličejski je putnik na ovome svetu, a niti zna serviju, niti je tu tursku provinciju video, niti misli da je vidi. oficiri serbski, koje je upoznao u beču reče mu višnjevski pre svega, treba, u rosiji da protumače, da su potrebiti, i da su došli, da izbegnu siromaštvo, pa da, onda, probude samilost rosijsku, i rosija poradi da im se beda ublaži i turci dozvole da svoja zgarišta i sela podignu. rosijsko je carstvo bogato, ono bi moglo da pomogne tu bednu sirotinju, koju turci kolju, ali za to bi bilo potrebno da se ti, koji se sele u rosiju, opamete, a ne da o nekom svom carstvu u evropi pričaju. o kom niko nije čuo pre, i koje možda samo oni znaju. mali su oni za carstvo. posle takvih večeri, kod višnjevskog, pavle je obično provodio dane, usamljen, u kući koju je bio iznajmio od postmajstera hurke. po starom kalendaru, jesen je tada u tokaju tek počinjala, a, po novom, bila je u jeku. ruže su još cvetale. sve je još bilo lisnato u tokaju. i šumarci na bregu, i jablanovi na reci, i drveće u vrtu. pod prozorom, u kući, počelo je da žuti tek prvo lišće. sunce je kroz granje još svaki dan sijalo. pavlu se činilo da nije na putu u rosiju, nego da se vratio u svoj mili varadin. i tamo je bilo, često, tako, toplo, i u septembru mesecu. a kad se dešavalo da iznenada udare rano u jesen neke lude kiše, to je bilo neočekivano. katkad je bilo i snega, iznenada. a dešavalo se i to, u varadinu, da grad padne u mesecu maju, krupan. uzalud su, u takve godine, varadinci iznosili stolice, prevrnuto, pred kuću, da bi grad prestao. a uzalud i žeravicu unosili u kuću, na vatralju, protiv ranih snegova. ni mađije u njegovom zavičaju ne pomažu. neke veće sile, od čoveka, tamo, kroz oblake, vladaju. zima ne pita. ona bi, iznenada, bila tu. iza vrata. isakovič se nadao da neće, i u tokaju, biti tako. ruže su tamo cvetale, i u oktobru, a vinogradi su tek počeli da se beru. među rekama je bilo toplo. čestnjejši isakovič provodio je dane očekujući da mu bratenci stignu lepo. proučavao je, kao što ih samouci čitaju, topografske crteže o prevojima karpata, koje je od postmajstera hurke i višnjevskog dobio. bio je snužden pri tome. nije mu izlazilo iz glave, kako se višnjevski bio uzdigao pred njim i kako mu reče, da je on, za isakoviče, karpati. isakovič se u tim kartama nije snalazio lako, ali ih je u vojsci bio naučio, pa je, prstom, po njima, putovao, kako je znao i umeo. došao je bio na ludu ideju da ne valja, kako iseljenici iz tokaja kreću. u jesen. pa ih kiše, oluje, gromovi, provale oblaka, u planini čekaju. nego bi bilo bolje da sačekaju da padne sneg. sneg sve izravna. kad sneg padne, pa se smrzne, sve postaje mirno. na saonama se klizi, brzo. ovako, izloženi su opasnosti poplava, munjama, pljuskovima. stabla drveća leže na putu, kamenje se survava. višnjevski taj plan nije odobravao. biće onako, reče, sa osmehom, pavlu, kako je od starina ostalo. karpate imaju da pređu, ili pre nego što padne sneg, ili će isakovič imati da sačeka, iduće proleće, u tokaju. višnjevski je pavlu govorio da je čovek usamljena kreatura. višnjevskom, kaže, samo višnjevski pomaže. da nema višnjevskog, nikog višnjevski ne bi imao. pavle, kaže, sve misli na familiju, na nacion, na bog te pita koga. sve što je stekao, kaže, višnjevski, višnjevski je sam sebi stekao. to što se načinio, sam je od sebe, bez tuđe pomoći, načinio. kao što je sam sebi kupio, i platio, raskošnu uniformu, tako je i karijeru u rosijskoj vojsci, bez ičije pomoći, čak i očeve, načinio. usamljen je čovek. nema ni pravih prijatelja. bog nikom ne pomaže, ako se ne pomogne sam. ovih dana, kaže, očekuje proizvodstvo. sam je sebi izradio, i platio položaj. slava bogu. onako, kako višnjevski bude rešio, putovaće, tako. pavle je, tih dana, bio video i prvi transport svojih sunarodnika, koji se sele u rosiju. bili su to ljudi lajtnanta petra bojanca iz kanjiže. dvadeset i pet ljudi, sa sedamnaest žena i mnogo dece. a imali su samo troja kola i devet konja. bila je to prava sirotinja. kretala se lagano. napatili su se bili, prolazeći hungariju, i odmarali, na suprotnoj obali tise. svet, kud su prolazili, smatrao ih je za cigane, koji vode mečke po vašaru. bilo je i bolesnih među njima. kad su ih prevezli preko reke, obradovaše se vinogradima u tokaju, ali su premirali od straha, kad su čuli kakve ih planine čekaju, koje će imati da pređu. a bunili su se, što ih tako brzo, iz tokaja, teraju. hteli su da se malo odmore u tokaju. bolelo ih je i to, što ih višnjevski, za koga mišljahu da je pravi rus, tera, iako je to ljubazno radio. vikao je da su pošli kao guske u maglu. ni papiri im, kaže, nisu u redu. on je govorio da im bumagi nisu u redu, pa nisu znali šta li to, kod njih, nije u redu. psovali su mu, iza leđa, majku. a on se smejao, kad mu je to dostavljeno. rekao je da to nije čudo. i on bi psovao, da je na njihovom mestu. višnjevski se bio zacenio, kad je čuo da se ti nesretnici, zbilja, nadaju da će u rosiji upoznati rosijsku caricu. njihova povorka nastavila je, odmah, put, onako, kako je višnjevski hteo, pa je počela, istog dana, da se kreće prema ujhelju. kretala se lagano i nemo. podoficir, koji je taj transport vodio, bio se u tokaju napio, ali je uveravao pavla da zna, u karpatima, sve pute i bogaze. nije ih prvi put prelazio. samo, kaže, iz tokaja u jaroslau, u poljskoj, vode nekoliko puteva, a još se nije rešio kojim će ići. kad odoše, čestnjejši isakovič nije o njima, nikad više, ništa, čuo. ni kad je stigao u jaroslau. on se bio sažalio na te svoje sunarodnike i pratio je tu povorku, dugo, tužno. preselenije svoje, i svojih sunarodnika, u austriju, smatrao je kao veliku prevaru. bio je potišten, kad je video kako se sele sad u rosiju. pitao se. a šta je to? bilo mu je palo na pamet da te sirote ljude zadrži, neko vreme, u tokaju, o svom trošku, iako se bio istrošio. hteo je da sačekaju njegove bratence, pa da putuju zajedno. pričalo se da je u tokaju lepo, ali da ih, kroz poljsku i rosiju, strašni smetovi i sneg čekaju. višnjevski, međutim, odlaganje puta nije dozvoljavao. transporti su imali da kreću, onako, kako je on rešavao. pa ni kod isakoviča, sažaljenje, prema tim sunarodnicima, nije dugo trajalo. kao kod svih, bogatih, ljudi, i udovaca, taj osećaj je u njega bio dubok, ali ga je prolazio. nikad se nije pretvorio u pravi, neprolazni, oganj ljubosti, prema sapatnicima, nego je bio kolebljiv, kao što se granje, starih, vrba, lako ljulja, na vetru. on je jahao, pognute glave, nekoliko sati, za tim svojim sunarodnicima, a posle se vratio. uveče, kad je toplo i svetlo, od sunca, koje zalazi, isakovič je imao običaj da sedi, na pragu, svoje kuće u tokaju. na kamenitim stepenicama, pod vinovom lozom, i ružama, pod kojima se ulazilo u kuđu. dva kokota, koja je bio kupio, sujeveran, da mu plaše duhove, noću, tukla su se i čerupala, svako veče, pred njim, odvodeći koke da spavaju na jaslima u štali. od kad je te kokote imao, spavao je mirno. oni su kukurekali pre nego što svane, a on se tek u svitanje vraćao iz kuće višnjevskove, pa je do podne, kao i višnjevski, spavao. u vinu, koje je sad pio a na koje nije bio navikao njemu se sad učini da ni u tokaju nema nekih ostrva blaženih, nego da je i kod višnjevskog, i u tokaju, sve nekako suludo. pavle je bio željan, pošto je bio usamljen, pošto se bio rastao od zajednice svojih sunarodnika, u beču, da uđe u gomilu, u bratstvo onih svojih sunarodnika, koji se, kao i on, sele u rosiju. uživao je, pri pomisli, da će, odlaskom u rosiju, utonuti u jednu beskrajnu naciju, koja se prostire unedogled. višnjevski mu je, međutim, govorio da čovek, sam sebi, treba da stvori sreću, moć, ugled, položaj u svetu, bogatstvo tako reći, sam sebi da stavi na glavu, krunu. isakoviču se bilo brzo dosadilo da sluša to, pa je bežao od višnjevskog, i krio se, odlazeći, čamcem, na reku, niz vodu. klizio je tako lako, i, katkad, daleko. a često se, u toj mlakoj vodi, pred veče, i kupao. na zaprepašćenje i uveseljenje stanovnika tokaja, koji su se pitali, šta taj rosijski oficir radi u vodi, i vrbaku. na još veću muku špijuna opštine, u tokaju, koji su te rosijske oficire pratili, i, sa obale, gledali kako se isakovič praćaka. a kad isakovič ne bi sišao na reku, čitao bi knjige na svom pragu, što je bilo, isto tako, čudno. knjige mu je bio dao višnjevski. višnjevski ih je bio dobio iz beča i naredio pavlu da ih pročita. ne zato, što je hteo da vaspita isakoviča, nego zato, što sam nije dobro čitao, nego sricao, pa je hteo da mu pavle kaže, i tolkuje, šta su. te knjige mu, kaže, šalju austrijanci, a namenjene su za ratnu kolegiju u petersburgu. ali on, višnjevski, mora da nešto kaže, uz to, kad ih šalje kostjurinu, u kijevu. pa neka ih isakovič čita i kaže, šta da dopišu, uz propratni akt, i pismo. na taj način, sasvim neočekivano, isakovič je imao u tokaju doživljaj, koji je na njega mnogo uticao. koji posle nikad nije zaboravio. bio je to svežanj lepo ukoričenih knjiga, čuvenih vojskovođa i đenerala, koji su, u tim knjigama, zapisali, svoje mišljenje, kako treba dobiti bitku i kako se pobeđuje u ratu. kako se zemlje zadobijaju. da on, isakovič, koji je napustio svoje otečestvo, i koji se seli u daljinu nepoznatu, kao što prosjaci putuju po svetu treba sad, u tokaju, da čita i razmišlja, o tome, kako se osvaja galija, to mu se činilo sasvim čudno. da čita, kako se primenjuje taktika švedskog kralja, iz tridesetogodišnjeg rata, a da neće moći, ni malim prstom, da utiče na događaje u rosiji, i u svetu, to se isakoviču činilo, prvo, žalosno, zatim i strašno, a na kraju smešno i ludo. te knjige su bile na nemeckom, a jedna na franceskom, i on ih je poluglasno sricao, i kad ih nije razumeo. isakovič je, i nemecki, govorio slabo, smušeno, rogobatno, a franceski je čuo samo od svojih zarobljenika, u okolini praga. nije imao ni pojma o tome šta piše u franceskoj knjizi, koju mu je višnjevski dao, ali je u njoj zagledao crteže, dugo. to je bila istorija franceskog đenerala, čije je ime isakovič samo sricao. vicomte turene. nemecke knjige ipak je dobro shvatao. a najviše mu se dopale, slepe, oči, na skulpturi koja je bila crtež biste rimskog đenerala, koji se julije cezar zvao. čitao je, paja, kako treba osvajati galiju. kako je taj đeneral narode u galiji uredio. uživao je i u knjizi u kojoj je montekukoli opisao kako je bitke dobijao. sve je to za isakoviča bilo novo. isakovič je najviše proučavao crteže u tim knjigama, bitaka, a proučavao i crteže prevoja karpata, koje je viševski imao. viševski se pavlu, na kraju, zahvalio. sa očima pavlovim, i ušima svojim, kaže, sve je to i sam zapamtio. tek knjige ima da se povežu, u sanduku, i pošalju oberkomandantu kijeva, njegovom visokoblagorodiju đeneralu ivanu ivanoviču kostjurinu, koji je bog za misiju u tokaju a vrlo obrazovan čovek. on, višnjevski, dodaće uz to i jedno burence. pavle, kaže, misli da se bitke knjigama dobijaju, a da knjige i đenerale rađaju. vara se. glavno je, za vojskovođu, da ima dobru narav. đeneralski čin dobija se, preko veze, na dvoru. carstva, kao i slava, prolazni su. ostaje, večno, potreba da čovek bude umešan, i da laska, suverenu. budućnost isakoviča zavisiće od mišljenja koje, o njima, kostjurin bude stekao. to je dobar čovek i veseo. ima lepu ženu i ćer za udaju. kod njega se živi veselo. pavle treba, zgodnom prilikom, da ispriča da je te knjige, višnjevski, naročito za đenerala, nabavio. i kolegiju. višnjevski je tumačio pavlu da isakoviči stižu u rosiju, u jednom velikom, vojenom, trenutku. kolegija ima nekoliko mladih, usijanih, glava, koje misle da konjica, u budućim ratovima, više neće moći da tuče pešadiju. ako je pehoti srce na mestu. pri napadu konjice prajska pehota sad napravi karu i bljuje vatru. stoji nepomično. kolegija smatra da je pitanje. hoće li moći rusi da stvore pehotu, koja će, kad stane, stati nepomično. ako mužik nauči to, rosija će imati neiscrpan broj vojnika. kostjurin, sa suzama u očima, tvrdi da konjica, rosijska, još uvek, rešava bitku. nema te pehote koja će izdržati, na mestu, kad rosijski konjanici na nju jurnu. kolegija međutim stvara pehotu. isakoviču se može desiti da, i u rosiji, ode u pehotu. pavle onda reče da kolegija u sanktpetersburgu ima pravo. ali, da je on konjanik za kostjurinovu metodu. isakovič je, u austrijskoj vojsci, na manevrima, učio napad konjice, koji nije bio ništa drugo, nego taktika švedskog kralja iz tridesetogodišnjeg rata. tu taktiku, petar veliki nije više dopuštao. švedi, francezi, prilazili su, pehoti, na konju, kao zid, koji se približava, lagano, pa, sa bliskog odstojanja, iz pištolja, bljuje vatru. napada tek kad nastane zabuna. franceska konjica upotrebljavala je i grenatire na konju. manevar, prilaz, kasom, zatim sjašu, pa bacaju granatu. pavle je naginjao hungarskom, i sirmijskom, metodu. oluji, jurišu, sablji. višnjevski se smejao i govorio mu da će se to dopasti kostjurinu. i kostjurin misli tako. isakovič je, u beču, u rosijskom poslanstvu, u familiji božič, bio izgubio nadu da će naći neki smisao u životu, za sebe, i svoj nacion. višnjevski, pijanica, bludnik, lutka, u tokaju, probudio je, još jednom, tu nadeždu. neće oni, srbi, dakle, uzalud se odseliti u rosiju. dovešće oni ruse, na konju, kao oluju, u serviju. višnjevski je pavlu savetovao da ide u pehotu, u kijevu, jer je kolegija jača od kostjurina, a tim putem, pavle, može, jednog dana, obresti se i u sanktpetersburgu. ne treba protivsloviti, u vojsci, onima na vrhu. kostjurin je dobar čovek, otmen, ali omatorio. prošlo je vreme konjici, sablji, koplju. on, višnjevski, divio se topovima koje je kostjurin dobio. a kostjurin još voli džidu. višnjevski je pričao pavlu da on javlja kostjurinu da franceski i austrijski kirasiri više uspeha nemaju. pavle onda reče da oni, sirmijski husari, smatraju da nemaju, zato, jer imaju pravu, i tupu, sablju, kojom pokušavaju da turčina probodu, i kojom ne mogu ni turbane da raseku. tamo gde su vengerska konjica, i sirmijski husari, jurišali, glave padaju, lako, kao kad brijač preseče dlaku. višnjevski je smatrao da je glavno stvoriti mnogobrojnu, rosijsku, pehotu, koja će stati, i stajati, kao zid, kad prajsi napadnu. pavle je pio u zdravlje kostjurina, čija bi konjica, kao oluj, mogla da siđe u serviju i tursku. tako su mudrovali, kad ih je vino bilo zahvatilo. višnjevski se smejao pavlu, što očekuje da će rusi krenuti u serviju, kao što se smejao onima, koji su se selili u rosiju, a nadali da će, tamo, videti caricu i biti predstavljeni carici. on, kaže, ostaje pristalica pehote i nadu polaže, u kolegiju. ali će kostjurinu poslati najbolje vino ove godine. nek pavle, još jednom, razmisli, pa nek zaprosi kostjurinovu ćerku i dođe u tokaj i preuzme misiju u tokaju. ponavljajući to isakoviču, svaki put, kad bi ga susreo, višnjevski je nastavio da dolazi kod isakoviča, u posetu, kad bi se, sa jahanja po okolini tokaja, vraćao. čuo je, kaže, da lepuškasta sobarica postmajstera hurke pere pavlu presvlaku. pavle bi, ako bi hteo, mogao dobiti i bolju zverku. on, višnjevski, bi mu je našao. kad je pavle, docnije, u rosiji, pričao bratencima, kako su mu dani prolazili, te jeseni, u tokaju, sve se svodilo na to, na kraju krajeva, da su se on i višnjevski vrteli, kao u krugu. višnjevski je govorio, nemecki, nerado, a pavle je rosijski nagađao, pa su obojica gledali jedan drugog, smejući se, ili sevajući očima, kao što se smeje lud na brašno. višnjevski je tvrdio da je nesreća srba, koji se sele u rosiju, u tome, da ne vide da su stigli u rosiju, kad stignu u rosiju. govore svima i svakome da su došli, zato, da serbi ostanu. to je nepametno. treba da se požure i pretvore što pre, u ruse. petersburg je, kaže, za strance, pakao. iako ih je u rosiji mnogo. ima ih i na dvoru. ali svi su sumnjivi, a neki su već zagatili vrata u sibiru. on želi svojim bivšim sunarodnicima dobro. treba na njega da se ugledaju. svi treba da se na njega ugledaju. nacion serbski, kao i ostali mali narodi, samo su pritoke, koje bi trebale da se, što pre, sretno i zadovoljno, uliju u veliko more rosijsko. u silni, beskrajni, bezbrojni, rosijski narod. slava bogu. isakovičevi sunarodnici govorio je višnjevski kad stignu u rosiju, neće da govore ruski, nego serbski zapovedaju i serbski tuguju. neće da se žene rosijskim djevicama, nego vuku za sobom svoje žene i naseljavaju se, kad u kijev stignu, svi, u istu ulicu. a posle traže da ih rusi nasele, u istu provinciju. drže se jedno drugoga, kao pijan plota. a što je najgore, dojadili su već kostjurinu, izjavama, da rusi treba da svete kosovo. put rosijski, međutim, ne vodi u serviju da izvini isakovič nego u konstantinopolj, na bosfor. isakovič je, pri tim razgovorima, koje je vodio jetko, zastupao mišljenje da je prirodno, što nesretni ljudi pričaju svoju nesreću, i traže pomoć u silnom, bratskom, carstvu. eto i črnogorci šalju u rosiju vladiku črnogorskog vasilija, o kome je slušao u beču. višnjevski mu je, međutim, dokazivao da nije to glavno. glavno je da došljaci, prvo, jedno drugo pomažu, a ne da se svađaju. da počnu, isprva, da hvataju veze u petersburgu. isakovič, na primer, kad stigne u kijev, treba da hvali sve, što je u tokaju video, a da prećuti, ako mu se po nešto nije dopalo. srbi, na žalost, rade obratno. tužakaju se, pa su dosadili svakom u kijevu. sa jednim mirnim izrazom lica, višnjevski reče pavlu da zna da se, među srbima, i u beču, priča o njemu i njegovom haremu, ali šta ta smeta rosijskom carstvu i pravoslavlju? to se onih, koji kroz tokaj prolaze, ništa ne tiče. glavno je, reče, višnjevski, stvoriti prijatno, lepo, mišljenje, o srbima, na dvoru. serbski nacion treba da izgleda, izdaleka, rusima, kao neki vitez, koji će pomoći da se turčin istera iz evrope, natrag, u svoju postojbinu. treba praviti karijeru, hvatati mesta, govoriti ruski, zaboraviti serviju. bilo pa prošlo. sve ima da bude, od ledenog mora, negde tamo na vrhu azije, pa do trijesta, o kom je isakovič pričao, rosijsko. on, višnjevski, oseća se rus, a ne srbin. srbin je malo, rus veliko. isakovič je neko vreme protivslovio višnjevskom, a zatim se samo tužno i gorko od njega praštao. nije posle takvih razgovora, dugo, mogao da zaspi, i bio je budan dok sunce nije granulo. višnjevski mu, međutim, oponiranje nije uzimao za zlo. govorio je isakoviču da će o njemu poslati povoljan izveštaj kostjurinu, kao i o svemu onom, što je pavle pričao, o temišvaru i beču. kad bi višnjevski, idućih dana, shvatio, dokazivao je pavlu da su srbi, baš oni, krivi, što su rusi počeli da ih sa podozrenjem gledaju. isprva je nekoliko srba brzo napredovalo. ima već nekoliko đenerala u rosijskoj vojsci, koji su sunarodnici isakoviča. jedan je dobio i grofovsku titulu i imanje grofovsko. pročuli su se na kavkazu. ali, srbi, stalno, traže, za sebe, zasebnu teritoriju, serbsku provinciju, novu serviju. neposlušni su. tuku se u ratu dobro. ali čim rat prođe, stvaraju u vojsci zabunu. eto, isakovič će čuti, u kijevu tek što su se naselili, počeli su da se svađaju. buntovnici su to. isakovič onda reče višnjevskom, snuždeno, da je srbima, koliko je njemu poznato, obećano, svečano, da će dobiti zasebnu, serbsku, provinciju u rosiji. to im je bilo obećano i u austriji, pa bi im trebalo, valjda, dati, bar u bratskom carstvu. višnjevski je smatrao da je to pogrešno i dokazivao je isakoviču, da bi bilo bolje da se toga mahnu. dok se srbi svađaju oko toga, u rosijskoj vojsci drugi položaje dobijaju. srbi traže novu serviju, a eto, gaj prokleti horvat koji se izdaje za srbina šamu a koji nije hteo, kad je prolazio kroz tokaj, ni da mu učini vizitu, uspeo je da dobije gramatu, da može osnovati, u rosiji, svoj novi vengerski polk. pa je čak predložio, da se osnuje, i zasebni, moldavski, makedonski, blgarski i albanski gusarski polk. šta sad srbi na to kažu? horvat će dobiti što traži, jer zna svoju cenu, a srbi ne znaju. uleteli su na spisak ševičev, kao muva na lepak, a nisu uzeli rosijski potpis, ni na to, da će im se dati po jedan čin više, kad u rosiju dođu. kostjurin je sad ljut, kao ris, kad mu to pomenu. njega, višnjevskog, srbi ne slušaju. isakovič je sve to slušao, sedeći sa višnjevskim u bašti, a priznavao je, da mu se već i živeti, zbog svega toga, dosadilo. a kamoli slušati kako njih srbe svi varaju. dockan je sad, međutim, da kukaju, on ide u rosiju i ništa ne traži. isakoviči žele da, kao vojnici, poginu, a da ne moraju gledati, kako njihov nacion, prešavši iz servije, tone u paoriju i rije zemlju grofovsku i papežničku. neće pod igo paorstva. višnjevski mu onda reče da promisli. najbolje bi bilo, da se ipak reši, i primi mesto u tokaju. po čemu je lepše imati tu malu, zasebnu, serviju, u rosiji, pa čuvati tu pustinju i granicu, od tatara i turaka, po čemu je bolje čuvati poljsku granicu, da ukrajinci ne beže preko nje u poljsku, po čemu, nego utonuti u more, silno more, rosijsko i postati rus i živeti veselo? imperijalna kolegija, u petersburgu, očekuje, od njih, da budu verni carstvu rosijskomu, ali on, višnjevski, mora priznati da je u to posumnjao. narodi koji žive na granici, među dva velika carstva, retko su verni ikome, a uvek gotovi na izdaju. on vidi da isakovič teško podnosi tu istinu, ali neka mu oprosti, što govori tako iskreno. to je potrebno. nalazi među oficirima, koji prolaze kroz tokaj, i sele se u rosiju, uvek, istu tvrdoglavost. neposlušnost, žeđ za svađom i naklonost buntu. a on to mora da javlja kostjurinu. eto i sam isakovič priča, kako su omrzli austriju. a tražili su, i našli, u njoj, s početka, utočište i utehu. pavle je na to ljutito vikao da višnjevski ne bi trebao da sumnja u ljude, koji ostavljaju svoje otečestvo, jer im je zlo i neće da trpe nepravdu. to su pošteni i časni ljudi, i rusi će uvideti to. i vojne vlasti u kijevu. austrija je bila velika prevara. nikada neće oni pomisliti da i rosija može biti to. višnjevski je umirivao isakoviča, ali je tiho dodavao da je istina, i to, da su mnogi, među tim oficirima, primili novac, i racione i porcione novce, za svoje ljude, za selidbu, pa su posle nestali i vratili se u austriju. i rusi dengi primaju, ali ostaju. isakovič je počeo da gubi strpljenje, u razgovoru sa tim srbinom, koji je bio prvi, koga je, u ruskoj službi, bio sreo. treba, kaže, uzeti u obzir i to, da su ti ljudi prodavali svoj grunt, svoje kuće, budzašto, pa su u očajanju, za familijom. napuštaju svoja mesta rođenja, ostavljaju rodbinu, pa se sele, jakože cigani s čergami, pa im nije lako. a ostaju za njima groblja, gde srodnici njihovi, ocevi, sestre, braća, zauvek, počivaju. pa ti ljudi greše, možda, jer su kao u bunilu. višnjevski je onda savetovao, još jednom, isakoviču, da ostane u tokaju. bilo bi mu lepo. pavle mu onda psujući mu majku, u sebi dobaci da nije otišao iz austrije zato, ni pošao iz srbije zato, da prodaje i kupuje vino u tokaju, i da na tome pravi karijeru. očekivao je da će biti belaja. višnjevski se, međutim, osmehivao, i na to. pavle mu, kaže, kvari kombinaciju, i moraće on, višnjevski, ostati, i kako je kapetan izvoleo reći praviti karijeru u vinu. osim ako kostjurin ne reši nešto drugo. posle tog razgovora, višnjevski je, prvi put, otišao iz kuće isakoviča neljubazno i hladno. držao se otmeno, ali je bilo očigledno da se bio snuždio. husar mu privede konja, a višnjevski pojaha tako čudno. imao je običaj da uštine svoju kobilu, koja bi se uznemirila i počela da vrti, dok bi višnjevski, elegantno, i lako, usedao. zatim bi je uštinuo za njušku, i životinja bi se propela, ali bi zatim pošla kasom poslušno. pavle se čudio, da životinja to trpi, i gledao je, začuđen, kako višnjevski useda, podižući sam sebi nogu, u uzengiju, vrlo visoko, a zatim skače u sedlo, kao da useda zmaja. isakovič je dugo gledao za svojim gostom, kad bi višnjevski otišao. tražio je neku utehu, sreću, odlazeći u rosiju, pa eto šta je našao i šta je, da će naći, čuo. međutim, posle takvih dana, počeše da mu dolaze u vizitu, i supruga višnjevskova i svast. iako ih pavle nije zvao, niti im se nadao. pile su mandelmilh sa isakovičem, u vrtu. izlazile su pred veče, kolima, da se provezu u okolinu, pa bi svratile isakoviču, uz glasan smeh. a višnjevski je to znao i odobravao. nije bio ljubomoran nimalo. samo to nije ličilo na ponašanje, kakvo je, prema svojoj supruzi, joan božič imao. kod višnjevskog nikad nije bilo, prema supruzi ni ma kojoj drugoj ženi ni psovke, ni uvreda. ponašao se, prema svakoj ženi, onako, kako se božič samo prema svojoj ćerci ponašao. a bilo je očigledno da višnjevski ima uspeha i da ga one gledaju, milo. višnjevski je govorio pavlu, da se pavlu daje prilika da provede nekoliko dana, u tokaju, u ženskom društvu. udovci, kaže, imaju mnogo uspeha kod žena, ako se samo hoće potruditi, malo. imaju uspeha, ne zato, što su bolji od drugih muškaraca, na ljubavnom megdanu, nego zato, što nemaju ženu. obično, žene vole da pobede i napakoste ženi, otimajući joj muževljevu ljubav. ali one, još više, vole, kad imaju i uživaju naklonost čoveka, da nema ženu jer žene ženi smetaju. žene su to slušale, uz smeh, u pavlovom društvu. a supruga višnjevskog rekla je, otvoreno, da žene, udovca, ne uzimaju, nikad, za ljubavnika, ni muža, rado. on uvek upoređuje prvu i drugu ženu, pokojnu i sadašnju. to ni jedna žena ne podnosi, lako. ona, koju je višnjevski predstavljao kao svoju suprugu, dolazila je pavlu, očigledno, samo zato, da malo prekrati vreme u tokaju. nije na mladu, lepu, ciganku, ličila samo u licu, nego je kao ciganka i igrala, a imala je i ciganske grudi, tamne kože, čvrste, a vrlo lepu nogu. u crnoj kosi nosila je, svaki dan, crvene češljeve, a pod svilenom, žutom, krinolinom, mnoštvo, crvenih, donjih, sukanja. dopada joj se pavle, kaže, jer je tako visok i prav, a to joj se dopadalo i na višnjevskom, kad su se upoznali. da nije višnjevskog, svašta bi sa pavlom moglo biti, ali, ovako, teško da će biti. ako se višnjevski šale radi ženio, ona se zbilja udavala. isakovič treba, češće, da dolazi, u njenu kuću, pokazaće mu svog malog sina. dok njega nije imala, bila je sama na svetu. iako je prezirao tu ženu, isakovič je uživao u njenoj veselosti. ona je tumačila višnjevskog jednostavno. to je, kaže, jedan od onih ljudi, koji se čine sretni, bahati, zli, a nisu. nego je zlo u tome, da višnjevski hoće da dobije sve što zaželi. ne može da podnese misao, da nešto, što želi, ne može dobiti. ima volju, i ne podnosi, da mu se, iko, na ovom svetu, izmigolji. a najmanje žene. međutim, to je ipak srce od čoveka, samo treba sa njim umeti. ona ume. ona, koju je višnjevski predstavljao kao svoju svast, imala je, očigledno što se tiče pavla druge prohteve. to je bila gospožica svojih dvadeset godina, plavuša, raskalašna, upadljivo obilnog poprsja. pokušavala je, od početka, da sa pavlom ostaje nasamo. sobarice u kući višnjevskog pričale su, postmajsteru hurki, da je ta gospožica u drugom stanju, samo se to krije. bila je to drska, stasita, devojka, jakih nogu, koje je pokazivala, skoro do kukova, kad bi silazila iz kola, ili se pela u kola. tražila bi samo tobože stidljivo da se muškarci okrenu, i ne gledaju. kad bi igrala, grudi bi joj se tresle u korzetu, a imale su, kao i njena gola pleća, boju bresaka, sa sitnim, svilenim, zlatnim, vlasima, na koži. stalno je uzdisala. gledala je, kroz spuštene trepavice, svojim bledosivim očima, pavla, kao zverka. imala je gustu, žutu, kao slama, kosu. dve krupne, bele, minđuše, visile su joj iz ušiju. ne može njoj, kaže, ništa, višnjevski. ona misli da se uda, na proleće. iako se o toj gospožici, koju je pavle izbegavao, pričalo da je bremenita, ona je bila utegnuta, oko pasa. trčala je lako. tada bi njeni, beli, riševi, na njenom korzetu, lepršali, kao golubovi, na njenim plećima i ramenu. dizali su se i spuštali, na njenom vratu. višnjevski je pričao, kad bi malo više pio, da će ta gospožica, kad se bude udala, moći da zamori čitav jedan polk. da ima snažno telo, a još jaču volju. ona, kaže, stalno ponavlja, njegovoj supruzi. kako ti, julijana, kažeš. kako ti, julijana, rešiš. međutim, biva onako, kako gospožica dunda kaže, kako gospožica dunda reši. ohol, raskošan, otmen, višnjevski je želeo da ga, takvog, zapamti i tokaj. njegova supruga, prema njegovoj želji, obilazila je, jedanput nedeljno, bolesnike u tokaju, po siromašnim kućama, i nosila im poklone, hrane, a ostavljala im i nekakvo suho bilje, koje se upotrebljavalo, skuvano, kao lek. tražila je od isakoviča da je prati. gospožica dunda nije posećivala bolesnike, ona je posećivala okolne, plemićske, hungarske, kuće, to jest gospožice. nedeljom je išla i u, papežničku, crkvu. tražila je od isakoviča da je tamo prati. žalosno je, kaže, da on neće u crkvu. ni gospoža julijana, ni gospožica dunda birčanski, nisu znale da jašu i nisu jahale. one su, međutim, počele da dolaze, redovno, pred veče, po pavla, da se, po okolini, provezu. a gospožica dunda silazila je i na reku, pa je pratila u čamcu pavlovo plivanje. imala bi, kaže, davno, nešto da mu kaže. obe su žene pričale pavlu da je u kijevu život veseo, ali su ga nagovarale da ostane u tokaju. višnjevski je, kažu, snužden, hteo bi promenu, proizvodstvo. on je silan, ima veza u kijevu. ako bi pavle ostao, on bi mu osigurao lepu budućnost. u svakom slučaju, dok bi se višnjevski bavio u kijevu, one bi ostale u tokaju. mogle bi, sa pavlom, da prekrate vreme, lepo. ma koliko da se trudio, isakovič, nikad, nije uspeo da sazna, i utvrdi, ni ko su te žene, ni ko im je muž, i otac, bio. njemu se bila dopala supruga višnjevskova i sa njom je bio sklopio neko prijateljstvo, koje je moglo, očigledno, da se pretvori u nešto drugo. a svast višnjevskova mu se nametala, kao što se gospožice, koje nisu gospožice, nameću. obe su ohladnele prema pavlu, tek, kad je postmajster hurka iza leđa pavlovih počeo da priča da kapetan ima svoju sobaricu, koja mu ide i donosi oprano rublje. isakovič nije uspeo da sazna, ni ko su one druge dve žene, koje je višnjevski imao u kući. gospoža julijana rekla mu je samo toliko, da su to tuđinke, sa kojima, ona, i sestra, nikakve veze nemaju. to su, kaže, vrlo otmene, krasne, dame, koje uče, muzici, i stranim jezicima, višnjevskovu decu, iz prvog braka. pavle je, od svojih poznanica mogao da čuje, o višnjevskom, samo lepo. kako je naklonjen pavlu, kako je dobar, kako je fini, kako je uticajan, u petersburgu. što su više odmicali u oktobar, posete tih dveju žena, u kući pavlovoj, postajale su sve češće, i sve duže, i, ko zna, kako bi se sve to bilo svršilo, da jednog dana postmajster hurka nije dotrčao, da javi pavlu da je dobio poruk da mu bratenci stižu u tokaj. da se titularni major jurat isakovič nalazi na svega dan hoda od tokaja. idući dan, na dan svetog mučenika haritina, to jest, za postmajstera, na dan luke evangeliste, petog, to jest, osamnaestog, oktobra, pomenute godine, postmajster hurka doveo je, pred kuću pavlovu, njegovog bratenca đurđa, koji je jahao konja, i vodio sa sobom troja kola i pet husara. niti je đurđe znao mučenika haritina, niti pavle. postmajster je, međutim, znao ko je bio evangelist luka. tako je, sve troje, zapisalo isti dan. major jurat isakovič stigao je u tokaj, pomenutog dana, pomenute godine sa ženom već tri meseca u drugom stanju bez dece. putem kroz hungariju đurđe je jahao na konju, a ženu je vozio u kolima senatora bogdanoviča, pod crnim, kožnim, ogromnim, arnjevima. đurđe je bio sav raskrečen, od dugog jahanja, i hodao je po zemlji kao da jaše, zemlju. ana je bila lepša nego ikad. po želji svoje tašte, gospože agripine bogdanovič, đurđe je morao da ostavi decu u novom sadu, dedi i bapcu. gospoža agripina je pustila ćerku u rosiju, samo pod uslovom, da ostave decu u njenoj kući. ima prvo da se vidi, gde će, i kako će, njen zet, u rosiji, skućiti kuću i da li će skućiti kuću. pa posle da mu da decu. a nek vodi sa sobom njenu, zaćorenu, ćerku, ludu. na proleće, na godinu, ako skući kuću, nek zet dođe po decu. sastanak izmeću ane, đurđa, i pavla, u tokaju, bio je srdačan, ali neveseo. ana je, bez dece, bila snuždena i brižna, a imala je u očima neku čudnu vatru i suzu. ni đurđe više nije bio onaj stari, nasmejani, bezobrazni, oficir. život je, kaže, lud, kad čovek, pored žene, ima i taštu, a još luđi, kad naumi da se seljaka i ode u nepoznatu zemlju. ostavio je, kaže, joldaše u sirmijskim husarima, ostavio kuću, ostavio svoje, svakidanje, društvo, a žao mu je i što ne vidi više dunav, i frušku goru, i što neće više piti sremsko vino. u rosiji, kažu, koješta piju. ne valja što se toliko seljakaju. bolje bi bilo da su stali u sremu i temišvaru, pa, na mestu, upljeskali garsulija. pazeći, da ga žena ne čuje, psovao je svoju taštu, gospožu agripinu, što mu je zadržala decu. nije on, kaže, bože me prosti, decu, sa taštom, nego sa njenom ćerkom, izrodio. đurđe je pričao da su imali muke, kroz hungariju, a još gore, kad su, u skeli, prelazili tisu. grdno su se namučili od krčme do krčme po hungariji, na putu. nema ničeg žalosnijeg, nego te hungarske, sunčane, zemljane, prazne, krčme, na ravnici. jedva je, kaže, disao. ana je, sva sretna, zagrlila pavla, kad je stigla i videla prostranu, prijatnu, kuću, koju je pavle bio iznajmio u tokaju. naročito je bila zadovoljna, kad, pod svojim prozorima, vide cveće i baštu. moći će, koji dan, u tokaju, da se odmore. rodila je bila bezbrižno i veselo svoju decu, ali, sad, ni sama ne zna zašto, neka potajna jeza prelazi je, pri pomisli da treba da rodi, treće, negde, gde nema ni mater, ni babicu. rodila je, kaže, ono dvoje, pored matere, a sad će imati da gleda, u porođajnim mukama, u neki prozor u snegu, ili neku nepoznatu strehu. đurđu je, postmajster hurka, začas, razmestio husare, i kola, po tokaju, a đurđe je prvi put u životu, bez cenkanja, plaćao. nek ide, kaže, sve, i dukat, kud je i ostalo otišlo. i on je hvalio pavlovu kuću i baštu, samo mu se nije dopadalo, kako u tokaju supružnici spavaju. posmatrao je, po sobama, bračne postelje, koje nisu bile široke, nego uske, a sve dve i dve, po nekom čudnom redu. odeljene pedalj, dva jedna od druge. zar u tokaju leže supružnici, kao cepanice, jedno kraj drugoga, nepomično, kao u sanduku, noću, kao u grobu? sve je u tuđini, kaže, ludo. ana je pričala da petar i varvara idu za njima, sa svega dva husara, u kolima senatora stritceskog, koja su teška, starinska, pa su zaostala. varvari je, kaže, na putu, dva puta, pozlilo, ali neće ni da čuje da odustanu od puta. stritceski im je osigurao, unapred, prenoćišta, po hungarskim varošima, pa se petar nada da će sustići, u tokaju, brata. generalkomanda je odobrila selidbu petru, bez daljega, ali je petar opet imao strašnu svađu, sa svojim starcem, pre polaska. stritceski nikako nije pristajao da u rosiju pođe i varvara. pun je temišvar, i varadin, priča, o nesreći, olujama, kišama, poplavama, šumama, planinama, koje čekaju putnika na putu u rosiju pa i razbojnici. priča se o stenama, nebu pod oblake, koje treba preći, pri prelazu iz hungarije u kraljevinu poljaka. a zna se i za groblja, koja su, oni, koji se sele u rosiju, napunili mrtvima, duž puta. petar se bio pokolebao. varvara, međutim, umolila je oca. umrla bi, rekla je, da odustane od tog puta. hoće na put, u novu zemlju, nepoznatu, da vidi kako tamo svet živi, a neće od svojih, od familije muževljeve, od isakoviča, da se razdvaja. oni, za nju, niti su tuđini, niti šizmatici, niti su krivi, što im nema mesta među kirasirima serbelonija. nju, kaže, vezuju, za isakoviče, jače veze od potpisa stritceskoga veze, srca, ljubosti, sretnih dana. a ako joj ne bude bilo dobro, sa mužem, bez oca, umeće ona da se vrati ocu, i sama. a kad rodi, prvo, u rosiji, doći će da pokaže dedi, unuče. nije moskalj preko mora. ide na put, dok je mlada. prema aninom pričanju, pavle je stekao utisak da je sad u braku petrovom sve kao što treba. posle one svađe, između supružnika, u traktiru, u temišvaru, među njima vlada, sad, najlepši mir. žive lepo. mnogo štošta se, u braku petrovom reče ana promenilo. pavle je sve to slušao, kao odsutan duhom, i kao da ne čuje, šta mu priča ana. ona ga je posmatrala pažljivo, ispod oka, ali joj je pavle pomagao, pri istovaru njenih haljina i lonaca, ćutke. nije rekao, ni šta misli, ni šta oseća, dok ona to priča. bio je rasejan. ana onda dodade, tiše, da su to ženske tajne, još, ali da ona zna da je varvara, najzad, zatrudnela, i već u drugom mesecu, samo petar to krije, stidljivo, kao devojka. ali je sretan, presretan, i samo se smeška. ćuti, pa se smeška. kad to ču, pavle se kao trže. bio je zastao, ispravio se, pa se zatim osmehnu, kiselo. milo mu je, kaže, da to čuje sve je onda, sad, u familiji, u redu. mir božiji. znači, i ta senatorska ćerka, koja se toliko mazila, i tužakala, u životu, pokaza se, najposle, kao plodno adamsko koleno. neće morati više da je sažaljevaju. baš mu je milo. ana je, i posle tog razgovora, čkiljila, i posmatrala, ispod oka, pavla, ali je najzad poverovala da u pavlovom srcu, zaista, nema ničeg tajnog i nedozvoljenog, prema ženi svoga brata. obuze je onda veselost, toliko, da, u jedan mah, zaigra, i poče da se vrti sa pavlom, dok joj muž ne podviknu. nema nerotkinja kod isakoviča prošaputa ana pavlu. pri zalasku sunca, u toj kući u tokaju, dok je ana šila, a đurđe opravljao neko sedlo, pavle je, sedeći na kućnom pragu, pričao o beču. kako je, najposle, iz beča, pušten, i otišao, kako je joana božiča upoznao, i kako se u engelbirti proveo. pričao je i o ćerci božičevoj, ali ni reči o gospoži evdokiji, niti o onom pokušaju da ga, konjma, pregaze, na drumu. o petru i varvari nije više pitao. ana je skretala razgovor na jetrvu, ali je pavle ćutao. ana je bila primetila da se, pavle, promenio. bio je na slepoočnicama, još više, prosedeo, a često je i ćutao. osim toga, počeo je da ponavlja, svaki čas. bilo pa prošlo. što je anu bilo najviše začudilo, taj, inače tako strog čovek, kad je bila reč o familijarnom moralu, pričao je sad, o brakolomnici, gospoži femki, trandafilki, srdačno, rado. jeste luda, futoškinja i po, a onaj vragolan brkič uspeo je da je obrlati, kao ajgir ćoru, ali se eto vratila, ipak, deci i mužu, pa će sad opet živeti lepo. bilo pa prošlo, a kao da nikad ništa nije ni bilo. ali se gospoža femka smeje tako veselo. đavo je to. kad bi se ženio, takvu bi ženu uzeo. mrak je u životu samo je veselost što svetli. đurđe opsova trandafilku. valjda da prekine taj razgovor, đurđe mu je onda pričao o nesreći, koja je zahvatila svet, u temišvarskom banatu, otkad je došla dozvola da se, oni, koji su se upisali na spisak ševiču, mogu seliti. skoro svi su okupljeni oko crkve u mošorinu, i kreću. više od dve stotine polazi, ovih dana, u titelu. idu alle mit familien u bečeju. idu i oni, koji su upisani, u martonošu i nađlaku. a u glogovcu se narod podelio, u poslednjem trenutku, pa je bilo i razbijenih glava, pri polasku. čitava sela hoće da krenu, ali su unteroficiri iz generalkomande uspeli da naprave zabunu u narodu, pa se sad dele, oni, koji idu, i oni, koji ostaju, a ne zna se, ni ko ide, ni koji ostaju. žene vrište, a deca plaču. što je najgore, niti imaju, oni, koji idu, većinu, niti oni, koji ostaju, nego su se podelili, kao jabuku, na ravnu polu, pa se tuku. bilo je i pucnjave, pri polasku, u moholu. pavle je to slušao, začudo, kao sanjiv, rasejano. đurđe je, ljutito, odmahivao rukom, a smatrao da je nesreća i poći i ostati. što se ljudi ne smiruju, što putuju, što, kao ludi mravi, trče, tamoamo? svud je lepo, gde je lepo društvo. tamo gde su naši joldaši, tamo je dobro. ma gde to bilo. ma u kom carstvu. pavle mu onda dobaci, da treba da se javi božiču. božiči su krivi za svu tu zabunu. za majorski čin i dušu daju. za polkovnički bi dali i svoju ženu. nižu dukate na učkur, a ne čuju kako vrane, na grobljima u serviji, grakću. valjda je zatim osetio da vređa đurđa, u svojoj kući, trže se, pa zapita. a što mu ništa o trifunu ne pričaju? kako je trifun? šta kod trifuna ima novo? kad to upita, pavle primeti, kako je ana pognula glavu, a đurđe utro nos u svoje sedlo, i svrdlo, kidajući, zubima, kožu. bila je, za trenut, nastala tišina, i supružnici su se zgledali, kao da se biraju, ko će da gukne o trifunu. pred njima, u bašti, prvi sumrak se tek spuštao, na kestenove, a iza kuće, u travi, i pokošenom senu, tekunice su još bile vidne, katkad, kako istrčavaju iz svojih rupa, pa utrčavaju u drugu rupu. pokošeno seno mirisalo je, opojno. golubovi su još gukali, ispod streha, od crvenog crepa, a neki, beli, prevrtali su se još, u vazduhu. mir i tišina večernja spuštali su se, sve niže, na kuću. đurđe onda, kao da pitanje pavlovo nije ni čuo, poče da priča svoje muke, i ženine, pri polasku. stritceski, kaže, preti da će varvaru izbrisati u svom testamentu, a njegova tašta, gospoža agripina, viče da ne dozvoljava više mužu da plaća dugove đurđeve, koje bude načinio, kad stigne u rosiju. babac se, kaže, derao. ili da ostavi svoju decu u novom sadu, ili više neće dobiti, iz senatorske kuće, ni forintu. pazeći, da ga žena ne čuje, đurđe je, šapćući, dodavao da njegova tašta otvara kesu, i senatoru, ženerozno, samo ako se muž, prethodne noći, dobro pokaže, u krevetu. pavle onda prekide brbljanje đurđevo, pa mu podviknu, zašto vrdaju, a ne kazuju ništa o trifunu? đurđe onda promrmlja da je trifun kao poludeo i da ne valja sa njim susresti se, ni danju a kamoli noću. žena ga je, kao što zna, napustila i vratila se ocu, kapamadžiji, u rumu, ali sad svi već vide da to nije privremeno. ne da mu ni decu. spanđala se tako se bar čuje, iz rume sa nekim kornetom, koji se zove vulin, a kome tek što brci rastu u njušku balavu. oboje su, kažu, kao omađijani. nije da se voledu, nego samo guču i drže se za ruke, kao totice kad idu u crkvu. kažu da je lep kao anđeo, a da je četrnaest godina mlađi od kumrije. sva mitrovica samo o tom priča, a lako je smisliti, kako je, kad to čuje, trifunu. nije hteo da ide i vidi, pre odlaska, ni decu. a kumrija neće, ni da čuje, više, da se vrati mužu, i pođe u rosiju. kad ana, sa suzama u očima, ode, to veče u kuću, pavle je dugo ćutao, a zatim ispriča đurđu, kako je u toj, plavoj, odaji, gde spavaju, muž zaklao dete svoje, i ženu. sreća je, kaže, u nesreći, da trifun nije počinio tako što. đurđe, kad to ču, poče da posmatra tu mirnu kuću, u bašti, i cveću, razrogačeno, i zamoli pavla, da to ne kazuje pred anom. ona je u trećem mesecu i ne treba da joj takve priče pričaju. ne želi da mu žena spava u toj kući nemirno. a kud nađe takvu kuću? taj inače tako pusti oficir posmatrao je strehe, kao da je očekivao da ljudska krv počne kapati sa tavanice nad njima. tom čoveku, koji je bio, u ratu, ubio, nekoliko neprijateljskih vojnika, nije išlo u glavu, da muž može ubiti ženu, koju je voleo, a još manje, da čovek može zaklati svoju decu. bolje da mu pavle to nije ispričao. zatim, snuždeno, krijući oči, dodade, da bi imao o trifunu da ispriča još nešto, ali da će biti bolje da to ostavi, da ispriča, petru. ima u tokaju, o trifunu, pavle, da čuje još mnogo. pavle ga je uzalud pitao, da kaže šta je to. đurđe je mrmljao i odmahivao rukom. pavle onda poče da priča đurđu, šta treba da kaže višnjevskom, a upoznao ga je i sa svojom teorijom, da namerava da pođe preko karpata, ne ovih dana, nego kad snegovi padnu. uveren je, kaže, da će putovati, i udobnije, i brže, tako. kad je ana posle, u njihovoj sobi, pre nego što su legli, ispitivala muža, šta je još pričao pavlu, o trifunu, muž joj reče da je ono, što je najgore, prećutao. zatim joj kaza, kako mu se čini da nije dobro rastajati se od svojih, u familiji, ali da je još gore sastajati se, ponova. katkad se ljudska bića i naši rođeni tako menjaju, kao što se izmene godišnja doba, u proleće, i u zimu. nađeš šipak, tamo, gde si ružu očekivao. a što se tiče njegovog bratučeda, pavle im predlaže sad, da u rosiju ne kreću, dok je ovako, toplo, i lepo, jesen, kroz lišće opalo i požutelo, nego da sačekaju da zaveje sneg, i da, po snegu, putuju. kaže, tako će brže stići u rosiju. ja sam mnio da, što pre, grabimo u planinu i prođemo u polsku, a on kaže, nije, nego sve po snegu. a ti sad ači, ženo. da se ne porodiš na snegu, dok se iz hungarije prebacimo. hoće paja da nas odsanjka u rosiju. kroz tri dana, jedno popodne mutno i oblačno, postmajster hurka došao je pavlu, da ga izvesti da je i lajtnant petar isakovič, sa ženom, stigao. eno ih, kaže, pri ulazu u tokaj, pred krčmom potkivaju. on ih je, kaže, poznao, iako ih nikad nije video. onakav šešir, kakav gospoža, u tim kolima, ima, nema ovde u tokaju. niti oficira, koji jaše, na sedlu, onako. eno troja kola, pored đerma, nedaleko od česme, koja pripada višnjevskom. svet se oko njih skupio. pavle onda ode u susret varvari i bratencu. sam, jer ane i đurđa nije bilo u kući, u tom trenutku. susret je protekao srdačno, a pavle primeti, od prve reči, da se petar jako izmenio bio je to sad čovek vedar i veseo. bio je opaljen suncem, ali nije bio barusav, zapušten, kao đurđe, kad je stigao. petar je i sad, na putu, bio sav plav, srebrn, nagizdan, a dočekao je pavla radosno. skočio je i grlio ga, kroz smeh. kud se skitaš, dugonjo? kud nas dovede? gde si, ludaijo? eto i nas, dike radi, u rosiju, tvoju. aha. aha. samo daj da negde prenoćimo. varvara, međutim, nije dočekala pavla, kao u temišvaru. bila je snažnija, vidno, a nije bila vesela. zagrlila je i poljubila i sad pavla, ali u tom zagrljaju, i tom poljupcu, nije bilo nikakve plahosti, pa ni toplote. poljubila ga je, suzno. bila je bleda. osećao je samo kako ga njene ruke, nežno, miluju. pavle, serce, eto, stigli smo. umorni smo. ne znaješ kako nam je bilo. nađe li đurđa i anu? iako je bila prebledela, varvara je bila lepa, možda i lepša nego u temišvaru drukčija, tiša, oči su joj se činile krupnije. sva je bila kao da zraci sunca kroz nju prosijavaju. kroz njenu riđu kosu, kroz njene tople ruke, kroz njene grudi, koje je pavle u zagrljaju njenom bio osetio. cela je ta žena bila mirnija, neveselija, nego u njihovom ranijem životu. mirnim pogledom pratila je, i sve ono, što je petar radio, i što je rekao. tu istu mirnoću, hladnoću, tugu, šta li, pavle je imao da gleda na licu varvarinom, i kad ih je doveo u svoju kuću, i kad su sreli anu i đurđa. bilo je očigledno, da je petar, sad, sretan, veseo. a da mu je žena zamišljena, tiha kao da nije sretna. to veče svi su govorili uglas, dok su pričali jedno drugom, ono, što ih je snašlo. petar je sad pričao da mu je žena u drugom stanju, kao da je to novost, koju svi na svetu, pa i vrapci na krovu, treba da čuju. a na njegovoj ženi se videlo, da joj to nije milo. bila je sagla, ćutke, glavu, kao da sluša nešto, što nije očekivala da čuje, željno. petar je sav sretan piljio u ženu. pazio je na svaki njen korak, a kad bi je uzimao u ruke, uzimao ju je kao neku golubicu. večerali su, zatim, u bašti, veselo. a pri kraju večere, iznenada, pavle zapita. kako je trifun? na to nastade tišina, kao da im je neko reč presekao. ućuta i petar, i prestade da se smeje i priča veselo, a kad se pribra, on se obrati pavlu sa nekim, nelepim, osmehom, na licu. o tom potom, apostole. da čuješ čuda o trifunu. da čuješ šta te je snašlo. glas petrov je bio, kad to reče, toliko promukao, podrugljiv, da se pavle trže, pa ponovi pitanje i reče da je dosta bapskih priča, nego neka mu kažu, šta se to desilo trifunu, što od njega, očigledno, hoće da sakriju. varvara onda, milujući mu ruku, i premeštajući sveću u šandali na stolu, oko koje je vrveo roj mušica i leptirića noćnih, poče da priča, tiho, kako je došlo do toga, da su u mahali profozi načinili čitav pokor. hteli su da vešaju. kako je kumrija odbila da se vrati trifunu, pa je odbila čak i da mu da decu. a šeta se, po mitrovici i oseku, sa onim balavcem, pod ruku, kao da ih je pop venčao. pocupkuje, kaže, u ženskom društvu, i govori, kako je i ona mlada, kako je i on mlad, kako su mladi, kako se voledu, a kako se, živa, neće vratiti matorom trifunu. pavle joj onda reče da je to već čuo. nego oni, nešto drugo, kriju. varvara onda pognu glavu i poče, tiše, da priča, kako se, posle odlaska pavlovog, desilo veliko zlo. veliko zlo. trifun je danima urlikao kao poludeo, a plakao kao dete. gledao ih je sve zakrvavljenim očima, a na petra je bio nožem nasrnuo. ona mlada žena, đinđa, koju je u kuću doveo, a čijeg su muža, zekoviča, potere ubile, u vrbaku, na begeju, otišla je jedno veče i nije se vratila. udavila se u begeju, tamo gde je najdublje, gde pesak vade. našli su je zakačenu za jednu vrbu. imala je na sebi samo svoju, sirotinjsku, crnu, suknju, u kojoj je trifun beše doveo u kuću. a ne haljine gospože kumre. lice joj je bilo modro. pavle je bio, očigledno, toliko zgranut, tom vešću, da je bio zanemeo. sedeo je, pred njima, pognute glave, i nije ništa više pitao. da bi valjda prekinula to ćutanje, tu tešku tišinu, u kojoj se svima činilo da čuju jauk jednog mladog stvorenja, što samo sebi uzima život, varvara poče, prigušeno, da priča, kako se trifun odelio od familije, kako nije hteo ni da pođe sa njima. dvatri dana nije ga niko ni video. njegovi ljudi su pričali da odustaje od odlaska u rosiju. međutim, neočekivano, posle je ipak krenuo, ali ne ide za njima. čuli su, da ide u arad, a odatle u debrec, a odatle u planinu. kažu da ima sa sobom do dve stotine duša. mnogo je žena i dece među njima, a putuje dug red kola. veliki je nered u trifunovom transportu, ima tuča i pijanki. ana je posle pričala da je kumriju obuzelo pravo ludilo. svaki dan oblači varošku haljinu, igra, i ide, sa tim balavcem, u šetnju. ponavlja, da joj nikad nije bilo tako lepo. mlada je, kaže, a mlad je i kornet vulin. nikad se neće vratiti trifunu. varvara je opisivala tog mladog oficira, kao nekog dečka, kome je brk tek ogaravio usta. to je, kaže, najmlađi, i najlepši, oficir, u sandemetru. ceo svet gleda, kako je zaljubljen, zagledan, zaćoren, u gospožu kumriju. nema mu, kažu, ni dvadeset, a ašikuje sa ženom koja ima šestoro. prati je, kažu, kao senka. sve su to neke mađije u ljudskom životu. đurđe je počeo da priča, do sitnica, kako su našli tu nesretnicu, što je otišla u begej. kako je njen muž, zekovič, iz mahale, bežao. kako su ga ubili, u vrbaku, na tamišu, i kako je trifun doveo tu mladu udovicu u kuću. i njega je, kaže, obuzelo, nako ludilo, kao i njegovu kumru. začudo, pavle se, brzo, promenio. posle kratkog ćutanja, nastavio je da se raspituje, o onima koji kreću u rosiju, kao da ništa nije bilo. samo se, još jednom, kao prenu, i reče, muklo, da će, zauvek, žaliti tu nesretnicu, koja ode u vodu, ode na drugi svet, sa detetom pod srcem. ali je, posle toga, nastavio zapitkivanje, kao da je, i to, bilo pa prošlo. petar mu onda reče da bi najbolje bilo da, neko vreme, ne izlazi na oči trifunu. da bi dobro bilo da se pavle i trifun ne sastanu, u tokaju. petar se, kad to reče, osmehnu. a kad pavle upita, šta hoće tim da kaže, petar se nasmeja i reče. pitaj ti, apostole, đurđa. nek ti on kaže. đurđe se onda uzvrpolji, pa poče da priča, kako je trifun, kad su našli đinđu, počeo da urliče ime pavlovo i da kune. besneo je. a kad pavle upita đurđa. a šta sam mu ja kriv, debeli? đurđe poče da se snebiva. dodade, zatim, da bi to bila duga priča. zna se samo da je trifun vikao, da je đinđu, pavle, video, poslednji, u životu. da je pavle bio poslednji, čije je reči slušala. ko zna čime joj je dugajlija pretio? ko zna zašto se, posle tog razgovora, izbezumila? trifun smatra da je pavle đinđin ubica. čestnjejši isakovič na to dreknu. da? a petar onda, kroz smeh, dodade. aha. aha. ti, apostole, ti. prvi, među isakovičima, koji je nastavio put u rosiju, iz tokaja, bio je đurđe. njemu se sa bremenitom ženom, žurilo da što pre pređe karpate. on je krenuo sudeći prema jednom zapisu u zaostavštini isaka isakoviča već posle pet dana boravka u tokaju. desetog oktobra, na dan mučenika evlampija. ni đurđe, ni njegova žena, nisu, dabogme, znali, muke evlampija, ali su pamtili, posle, da je taj dan bio nedelja. oni su krenuli, prema brdovitom predelu, iza tokaja, sa dvoja kola i sa pet đurđevih husara. jedna kola ostaviše pavlu. pred zoru, pomenutog dana, među točkovima tih kola, okupilo se bilo nekoliko, uplašenih, pasa, koji su dočekivali i ispraćali te karavane, koje su prolazile, kroz tokaj, te godine, celog leta. psi su lajali na kola koja su se pomaljala iz daljine, kod varoškog đerma, a posle dan, dva nestajala, u daljinu, u šumarke pored druma, sve do kraja oktobra. kola su iz tokaja odlazila, prema tolčvanskim vinogradima, najčešće već pre svanuća, a oko kola uvek su se okupljali psi, uznemireni tim ljudskim senkama, koje su se spremale na put, uz prvu svetlost svitanja. uplašene od ljudskog bata, nepoznatih putnika, i tupog udara kopita pred kućama, kučke su se sakrivale pod kola, među točkovima. njihov lavež nije prestajao, sve do odlaska. jesen je, i te godine, u tokaju, bila lepa i topla, kao obično. berba grožđa počinjala je tek krajem oktobra po kalendaru papežnika na dan jude, simeona. a trajala bi do kraja novembra. pre početka berbe, međutim, pri takvim polascima, tokaj je obično spavao. i glavna ulica, i poljana pri izlasku iz varoši, bila je prazna. u kolima, pred žućom isakoviča, te zore, sedela je ana, žena đurđeva, visoko, na sicu, uvijena u svoje marame, kao neka bula. u to vreme pričalo se o prelasku karpata, kao o prelasku nekih himalaja, pa je, među putnicima u poljsku, bilo velikog straha. na aninom licu, koje je sad imalo divlju lepotu, zdravih, crnomanjastih, začetih žena, sa krupnim, sjajnim, crnim, očima, jasno se to jutro ogledao, i taj strah, i velika tuga. strah od neizvesnosti u koju je polazila, a tuga, valjda, zbog toga, što je njen svet, u kom je dotle sretno živela, postao bio, sad, sve više, prošlost, i daljina. povučena, u polumrak, pod crnim, kožnim, arnjevima, na velikim, teškim, kolima, ana je, kao da joj je sad to kuća, još jednom, glasno, prebrojavala stvari. broj jorgana, jastuka, haljina, opaklija, lonaca, satova, ogledala, muževljevih pušaka, čizama, kao i džakova, smeštenih u drugim kolima. a sav taj spisak i jadikovku završavala je uzdasima i pitanjem. šta li sad rade, u novom sadu, njena deca? to je ponavljala. sa svojom glavom, zavijenom u bele riševe, ćer senatora bogdanoviča, u svom dugom, crnom, putničkom, ogrtaču, u tim kolima, ličila je pre na neku kaluđericu, na putu u poljsku, nego na majoršu, koja, pod tim ogrtačem, kaluđerica nije. anine crne oči su, to jutro, gorele, grozničavo, a usne joj nisu bile, kao u kaluđerica, blede, beskrvne, nego rumene, podnadule, kao u strasnih žena, posle noći provedene u muškom zagrljaju. kao što su u supruga, posle bračne svađe, kad se supružnici izmire. izvirivala je, ispod arnjeva, i obuhvatala pogledom brdovit predeo, iza varoši, koji je postajao vidan, sve više. a vajkala se, da li ih tamo ne čekaju nepogode, o kojima se toliko priča. zatim bi naglo okrenula glavu, prema jetrvi, koja je sedela, pod kapijom, pored kola, pred kućom, čekajući da anu isprati. ana nije skidala oka sa varvare. već ko zna koji put, tog jutra, ona je ponavljala, poluglasno, kao neku opomenu, svojoj jetrvi. ostaješ sama, serdce. ostaješ sama. varvari je bilo, dan pre, pozlilo, po drugi put, na tom putu, pa su rešili da sačeka sa petrom, u tokaju, da đurđe javi, kako su prešli, i kako je u planini. varvara nije bila obolela, ali se, otkad je bila zatrudnela, osećala kao u nekoj nesvestici. bila se ipak probudila i poranila od petala tako reći sa željom da jetrvu isprati. zavijena u svoju svilenu košulju i svoj svilen jorgan, koji je svud prtila, da joj se nađe, sedela je, kao neka mlada samrtnica, u jeseni, pred kućom. njeno lice nije više bilo onako veselo, kao u temišvaru, niti su njene svetle, plave, oči menjale boju, do bledozelenog, onako drsko, i treptavo, kao kad su pavla, iz beča, dočekali. bila je isto tako lepa kao pre, imala je i svoj, čudni, osmeh, ali je bila postala bleda i ćutljiva i oživela bi tek kad bi zasijalo sunce, i počela vreva po kući. nije se više smejala, tako, da joj se tresu grudi, niti je koračala brzo, kao pre. prestala je bila i da premešta nogu, svaki čas, preko noge, kao da su neka vetrenjača. prestala je i da brblja, onako bezbrižno, kao pre. sedela je, na tronošcu, pred kućom, naslonjena na kapiju, umorno. njeno telo nije nosilo više njenu gustu, riđu, kosu, onako uspravno, nego je sedela pognute glave, kao da joj se na glavu čitavi slapovi briga slivaju. bila je prekrstila nogu preko noge, mirno, i obuhvatila svoja kolena, rukama, kao da ima, na krilu, neku kotaricu voća, ili golubove, ili jagnje, koje je iz ranog proleća, u jesen, zalutalo. valjda da uteši i umiri svoju jetrvu, odgovarala je, zapušivši uši da ne čuje pse kako laju. ajde, ajde, sriće ti. nije ni višnjevski dvogub. nisam ni ja ditence. njen muž, svež, nagizdan, sav u srebru i kićankama, tako rano, obilazio je, dotle, kola, i dovikivao je, kroz smeh, đurđu, da je našao jednu levču, na prvim kolima, napuklu. smejući se, pitao je brata, da nije noćas bio u irigu koji se bio, sa tuča, pročuo. aha. aha. lepotan, petar, zavideo je, detinjasto, na šaljivosti, đurđu, pa se trudio da i on bude šaljiv. a bio je sad, od jutra do mraka, veseo, i sav je, od zadovoljstva, sijao, kad bi video svoju ženu. ono što je, u tom mladom, uobraženom, čoveku bilo lepo, to i jeste bila ta veselost, koja ga nije napuštala, ni kad je najveće teškoće imao. petar je, jedini među braćom, jahao u rosiju, bezbrižno. bio je zaboravio čak i da ga je stritceski, u jednom trenutku staračkog besnila, prokleo. smejući se, petar je nastavio da zagleda kola i konje, kopite, paoke, na svakom točku, kao dete kad mu dadu igračku. kreći, debeli. dovikivao je, sve češće, bratu. husari majora jurata isakoviča bili su mu neki, daleki, rođaci, bar su oni tako tvrdili, a bili su neženjeni, mladi, skoro deca. đurđe ih je bio odabrao, ne po nekim ratničkim sposobnostima, nego po tom porodičnom stanju. tražio je ljude koji neće ostaviti u zavičaju, ni ženu, ni majku, a koji se behu, u selu, pročuli, po obešenjakluku. sva petorica su bila siromasi, siraci, poslušni, neuki, ali željni da se istaknu. sva petorica se stuštiše, oko levči, kad premijerlajtnant viknu, da je našao jednu levču, napuklu. sva petorica podmetnuše pod kola grbaču. ta momčad je bila odrasla kod konja, a brci su im bili počeli tek da niču. jahali su kao medvedčići na konju, a nisu bili dorasli oružju. bili su vični samo britvi, a poneli su bili sekiricu. major ih je, uz put, prvi put, učio da prepone preskaču, i da, iz pištolja, pucaju. sablju im je obećavao tek u rosiji. kad mu se petar smejao, što sa sobom vodi, u rosiju, decu, đurđe je odgovarao da on zna šta radi. pre pet godina, kaže, presadio je bagremčiće, pred kućom, u hrtkovcima, a sad ih je ostavio kao bagremčine, koje su dorasle svakom đermu. i njegove će sluge tako. sve su to budući rosijski polkovnici, iako sad, kao magarci, njaču. pošto se bio istrošio, u temišvaru, bio ih je odenuo u neku hungarsku, iznošenu, uniformu, koju je, uz put, kupovao, a oko koje su se oni otimali, kao da je zlatno runo. major im je obećavao, da će ih pozlatiti u kijevu. kad bi se ta deca, na putu kroz hungariju, po varošima, zablenula negde, zagubila, major ih je tukao, i pretio im da će ih vratiti komandi u varadinu. đurđe je bio doznao da se, tamo, kroje planovi, o uspostavi jednog novog, pehotnog polka, koji će nositi ime petervardeiner nationalgrenzinfanterieregiment. vikao je da ih on u rosiju nije zvao da mogu ići kud god hoće, kud ih oči vode. on ne mari, hoće li, ili neće, sa njim, stići, u rosiju. samo da znaju, ako osramote cara lazu, koji je za sve nas položio život svoj, na kosovu, on će ih vratiti u komandu, pa će zagatiti redut, gde se oblače rekruti za pomenuti polk, koji niti peva, niti govori serbski, a koji, zauvek, odlazi, u papežničku zemlju, u varoš zovomaja mantova. otkuda povratka srpčetu nijema. iako oni nisu znali, ni gde je ta mantova, ni kakav je to polk, kud ima profozi da ih oteraju, razumeli su da bi, to, značilo da ih dele, zauvek, od zemljaka. pa su se gurali oko levče, i menjali levču, kao da žele da budu povezani jedan uz drugog, i uz levču. dizali su sve do rosije paoke iz blatišta, stenjući. kao sve žene, koje imaju decu, a naročito kad su bremenite, i ana je, u svojoj ženskoj dobroti, žalila te sluge svoga muža. gledala je da ih brani, kad bi nešto zgrešili, kad bi zaostali, ili se, po birtovima, uz put, tukli, kao što to rade odrasli. iako je bila samo malo starija, nego oni, ana ih je, na zastancima, obilazila, kao neka mati. zašla bi u krčmu, da se lično uveri, jesu li nahranjeni. oni su se bojali majora, iako bi za njega bili i život dali, ali su majoršu obožavali. pred đurđem bi, kao pred nekim teškim, strašnim, medvedom, stajali ukočeni, kao nepomični, prepavši se, ali su majoršu pratili očima, kao da je neka nebesna pojava, kakvu pre nikad nisu videli. bila je nešto najslađe u njihovom, dotadašnjem, životu. tek kad bi je, katkad, videli kako zadiže suknje penjući se u kola, oni bi se, iza njenih leđa, podgurkivali. pazeći, pri tome, da im se na licu, ono što misle, ne vidi. đurđe je posle, u rosiji, pričao da nikad bolje husare nije imao. on je to jutro kretao iz tokaja, zlovoljan. dani, a naročito noći, koje su bili kod višnjevskog u tokaju proveli, bili su đurđa otežali, podgojili. uz trpezu višnjevskovu, prema mišljenju majorovom, mnogo štošta se desilo, što bolje da se nije desilo, a mnogo štošta su i videli, što bolje da nisu videli. ako se tako živi u rosiji a višnjevski je tvrdio da se tako živi ako su takvi brakovi a višnjevski je tvrdio da su takvi onda bi bolje bilo, govorio je đurđe, bratu, i svojoj ženi, da se vrati. iako mu je višnjevski bio od pomoći, u svemu a bilo je očigledno da se trudi đurđe je odlazio od tog čoveka, i njegove familije, još više razočaran, nego pavle. jesti, piti, điskati, kockati, pipati žene za stražnjicu, je li to taj život u rosiji, za kojim su u temišvaru čeznuli? iako mu je višnjevski slao perikmahera, koji ga je izbrijao, tako da su mu ostali na licu samo kratki brci, đurđe je polazio iz tokaja barusav, ne mareći kako će, kad stigne, izgledati. iako je o tome ćutao, nije ni njemu bilo lako da ostavlja decu, u nadi da će ih na proleće moći videti, ako ih vidi. a strah da mu se žena na putu, ako negde zaostanu, ne porodi, bez babice, bio je đurđu najteži. iako on nije o tom govorio, toliko, koliko pavle, taj debeljko nije nimalo manje, nego ostala braća, mrzeo nepravdu, razvojačenje, garsulija. mrzeo je i austrijance, koji su ih, iz servije, prvo pozvali, da ratuju, a posle se sami sa turcima izmirili. kirasire, naročito, koji su im govorili da brane hrišćanstvo, a sad, da mogu ići, pa, ko hoće, i da se u tursku vrate. samo đurđe, u toj svojoj mržnji, nije imao želju da ode, i nestane negde u daljini. on je živeo, uvek, za familiju, u familiji, u jednom uskom, svom, krugu, u kom su se kretali njegovi joldaši, kao da su na nekom ostrvu, svi, blaženi. da je bilo onako, kako je đurđe predlagao, isakoviči bi bili sačekali da, i garsuli, i serbeloni, i sav taj nemir u temišvarskom banatu prođe, a oni ostanu. pa da vide šta će dalje biti. ni noć ne može večno trajati. a ako bi ta noć baš i postala nepodnošljiva, trebalo je, neumorno, tužiti se, i na svoje zasluge se pozivati, ići na sud u temišvaru, u varadinu, u oseku, u beču, tući se sa kirasirima, a ne kuće prodavati, i seliti se, kao cigani sa čergami. bolje bi bilo da su ostali, a garčulu, prosto, upljeskali. sad je, dabome, bilo dockan, na sve to misliti. đurđe se sećao, pri tom odlasku iz tokaja, kako je sebe upisao na spisak đenerala ševiča, za odselitsja, očaran pričama o rosiji, kao zanet nekom fatamorganom. morao je i sam sebi priznati da je bio željan, više nego ma koji drugi isakovič, slave, uspeha, viših činova u rosiji. a sećao se i kako je, često, psujući, kroz smeh, pričao da je sanjao da je dobio đeneralski ešarp, i šešir, u rosiji. pa ipak, da je pošao, tome je glavni razlog bio da je pavla video u bedi i nepravdi, i sramoti. to da ih premeštaju, iz konjice u pehotu, bilo ih je pogodilo, kao da su im gaće skinuli. sad, kad je od varadina, i fruške gore, pod kojom su se bili poženili, i gde su decu ostavili, odlazio, sve dalje, i đurđa je bila obuzela neka beskrajna melanholija. lud se i njemu činio život ljudski. đurđe i petar su se bili dogovorili da đurđe sačeka brata, u varoši jaroslau, na drugoj strani karpata, gde im je višnjevski obećao da će ih udobno smestiti. u trenutku kad je, najzad, trebalo krenuti, uzjahavši, đurđu pade pogled na njegove sluge, koje je trebalo, rasporediti. oni su se bili okupili oko njega i stajali, zanemeli, očekujući naređenje i znak, da krenu. u tom trenutku, i taj, inače grubi, debeljko, bio se sažalio na tu balavadiju, koja nema, sad, sem njega, nikog, svog, na svetu. bilo mu je žao tih siraka, koji su rado sa njim pošli, koji nisu pitali kud ih vodi, niti zašto su iz srema otišli. ni šta ih čeka u rosiji. zagledan u njihova opaljena, gruba, ali detinjasta, lica, u njihove širom otvorene oči a bili su zinuli u njihove barusave glave, jer su bez šubara jahali, đurđe se pitao šta će sa njima, ubuduće, biti. osetio se, iznenada, od njih mnogo stariji. pitao se, kakva li ih sudbina čeka, tamo, u dalekoj, bratskoj, imperiji? međutim, čoveku nije dato da budućnost vidi, niti svoju sudbinu, kroz koju godinu, nasluti. to je jedino blaženstvo, koje je dato čoveku da ono što ga čeka, ne zna. i bolje tako. jer da je čestnjejši major jurat isakovič, pri tom polasku iz tokaja, mogao da sagleda, šta ga čeka, i šta tu balavadiju čeka, kroz koju godinu, svakako bi se bio zgrozio i okrenuo glavu, da ne vidi. jer, kao na nekoj morskoj pučini, video bi kako, kroz pet godina, jašu, u novoj, novcatoj, raskošnoj, rosijskoj, uniformi, i on, i oni, u serbskovengerskom polku, kod mesta gros jegerndorf, i kako oni prelaze u sitan trab, a kad njegova sablja sevne, u grand galop, na neprijatelja. spazio bi, iduće godine, kako stoje, nepomično, i on, i oni, u serbskom, novoserbskom, polku, br. 35, dok, uz kikot truba, kraj njih, polazi prvi švadron, na juriš, prema jednoj vetrenjači, oko koje se skuplja, kao sa neba, prajska konjica. kod mesta zovomaja corndorf. gde sa konja pada, mrtav, kornet marko ziminski. dok na brežuljku blistaju prajski oklopnici. a da je mogao da sebe vidi, još kroz dve docnije godine, video bi kako se, i on, i ti mladići sad već brkati husari, rmpalije kreću, lagano, u konjici totlebena i černjiševa. kad je grof fermor rešio da krene na berlin, đurđe je već bio potpolkovnik, debeli, centner, kako su to, rosijski, zvali. prepoznao bi te svoje husare, jedno veče, i doviknuo bi im nešto, po ruski, jer su tad već samo ruski govorili. ali, idući dan, ne bi više mogao da ih čuje kako jedan drugom dovikuju serbski, i kako plaču, kao deca, videvši kako njega pronose, duž prvog eskadrona, onesveslog, sa rascepanom cevanicom, koju su mu pri zalasku sunca, tog dana, vojeni vrači, ruski, do kolena, odsekli. nikad neće dočekati zalazak sunca, u đeneralskoj ešarpi, samo to još ne zna, dok iz tokaja polazi. ovako, projahuje, duž kola, još jednom, dok kreću, a ti husari jašu i uskaču u kola, po njegovoj komandi. varvara je bila ustala, kad kola krenuše, i pritrčala, u zagrljaj, još jedanput, jetrvi, pa su se držale za ruke, dok im se ruke nisu rastavile, kad kola pođoše brže, a varvara poče klecati. bila bi pala, da joj muž nije pritrčao, da je pridrži. petar i njegova žena još su dugo stajali, tako, na ulici, zagledani u mali karavan, koji odlazi, sve dok nije nestao u šumarku, duž druma, u prašini, prema vinogradima i brdima u daljini. petar i njegova žena vratili su se, zatim, u kuću, ćutke, sami. pavle je bio odjahao i isprednjačio, pred đurđem, u želji da sve pute, iz tokaja, što bolje upozna i prouči. đurđe je jahao, raskrečen, pored kola aninih, ali su ćutali. iako je prošlu noć, đurđe bio, silom, proveo, na majorši, supružnici su se bili zavadili, poslednjih dana, i nisu govorili. odlazili su, prema brdovitom predelu, iza tokaja, bez smeha, bez reči. višnjevski je bio snabdeo majora, ne samo potkovicama, i vinom, nego mu je dao i najboljeg vodiča, koji će ga do varoši jaroslau pratiti. a dao je i naročitog kočijaša, koji će anina kola voziti. višnjevski se bio oprostio od njih, kao da su caričini gosti. pre njihovog odlaska, višnjevski je bio priredio, u svojoj kući, za đurđa i anu, nekoliko sedeljki, i večerinki, uz muziku, i faraon. uz trpezu je posadio i svoju ženu, gospožu julijanu, naročito nadodoljenu u takvoj prilici, i svoju svastiku, grudatu, koja bi se raspevala u takvoj prilici. višnjevski je, očigledno, bio naročito ljubazan prema ani. varvara i petar bili su primetili da je anu smeštao, kao nekog crnog pauna, kraj sebe, desno, pri trpezi, milujući joj ruku, svaki čas, kao da je omađijan, a uzimajući je, oko pasa, kad bi u šetnju polazili. đurđa je bio posadio, u istom redu, levo, pored svastike, od čijih grudi, i riševa, đurđe nije mogao da vidi, šta se sa njegovom ženom radi. video je da se višnjevski klanja njegovoj ženi, ali nije video kako joj šapuće, i zabada nos, u kosu. kad bi višnjevski izvodio svoje društvo, posle večere, da šeta po bašti, uzvikivao je da je čovek nesretan, da je stvorenje nesretno, zver, koju samo crne oči jedne lepe žene mogu pripitomiti. slava bogu. u svojoj crnoj krinolini, ana je bila lepša nego ikad, ali nije gubila glavu, iako je taj čovek, utegnut, vitak, visok, lep, u svojoj raskošnoj uniformi, bio, zaista, zanosna pojava muškarca, koji je počeo da stari, ali koji je imao, još uvek, snagu i pogled zveri. kad god bi koračala, pored višnjevskog, činilo joj se, da igraju u nekoj, kako to on reče. polnočnoj, polonezi. ta strasna žena, međutim koja je bila navikla na muža i bila sa njim zadovoljna i sretna uspevala je uvek, nekako, da se višnjevski, prema njoj, ponaša kao prema nekoj carici. da li su tome doprinele njene snažne ruke i njeni zmijski kukovi, ili njene oči, tek, višnjevski nikad nije pokušao da je, pri tim šetnjama, kroz mračne rondele i aleje, pričvrlji. ponašao se kao u balskoj dvorani, i na travi. katkad bi se samo čuo, kako viče da divno mirišu rezedoi i lipoi, ali, kad bi mu ana rekla da je dosta, i da želi da se u kuću vrati, višnjevski bi pognuo glavu i rekao. slušaju. sve to njegovo ludilo, međutim, prekinuo je tek pavle. jedno veče mu reče da mu se povraća, kad mora da gleda, kako rosijski oficir, predstavnik imperatrice u stranoj zemlji, napada ženu, koja je u izvesnom stanju. višnjevski je bio prebledeo i činilo se da će skočiti na pavla, ali se te večeri sasvim promeni. za sve to vreme, žena višnjevskova, ne samo da nije pokazivala znake ljubomore, nego je mužu, očigledno, išla na ruku. udešavala je da višnjevski i ana ostanu sami, naročito u bašti. kad god bi pavle pošao za anom, ili pitao za anu, gospoža julijana bi uvek našla neki razlog, da ga odstrani, da ga uzme pod ruku, i odvede, smejući se glasno. a kad bi se pavle ljutio, ona bi tvrdila da se tako šetaju, i u kostjurinovoj kući, u kijevu, da se tako provode, uvek, veselo, večeri, u rosiji. pavla je to, međutim, sećalo na beč i gospožu božič. od svega toga, najmanje je video, muž anin, đurđe. varvara, uplašena jako, činila je sve, da đurđa skloni. da ga zadrži pored sebe, da ništa ne vidi. a još više se, oko toga, trudila svastika višnjevskova, koja je đurđa, kad su igrali, privlačila na svoje grudi. bio se jako dopao toj mladoj, grudatoj devojci. uzalud se đurđe otimao i kikotao, ona se nije odvajala od njega, ni u kući, ni u bašti. uzimala je poslednje zalogaje sa njegovog tanjira, pri trpezi. stajala je iza njega, pri faraonu, milujući ga po kosi. a kad bi dobijao na kocki, točila bi mu vino u čašu i visila mu na vratu, tako reći. đurđe se čudio šta ga je snašlo, ali je smatrao da su svi, u familiji višnjevskog, dobri, a malo šašavi. međutim, poslednje noći, uoči polaska đurđevog iz tokaja, višnjevski je predložio svom društvu da siđu u njegove, osvetljene, podrume, gde se vino drži, pa se svi nađoše u podzemlju, u mraku, i svetlosti fenjera, koji su se, kao dan i noć, smenjivali. kao neko bezobrazno dete, gospožica dunda sela je tad na krilo đurđu. taman u trenutku, kad su višnjevski i ana, i gospoža julijana, slučajno, naišli. ana je bila zastala preneraženo. a odmah zatim zatražila da je vode kući. niko nije znao šta se zbi. uzalud je, posle, đurđe, svojoj ženi kad ostadoše sami do zore dokazivao da on tome nije bio kriv, da se to desilo, kao od šale, da je ta birčanska, moholčanka, moholčanka i po, koju je bilo uhvatilo vino. ana mu nije odgovarala ni reči. ona je, dva puta, ugasila sveću, koju je đurđe, u svom očajanju, dva puta palio, da razgovor sa ženom nastavi, da pokuša da je ubedi, da se sam sebe stidi, da je ta prokleta devojka to učinila, kad se on tome nije nadao, i pre nego što je došao k sebi. ana je ćutala. to je bilo prvi put, posle nekoliko godina, nepomućenog braka, da mu je žena okrenula leđa, pred svima, a da je sad stajala, satima, nepomična, sa glavom naslonjenom na prozor, kao da napolju, u mraku, nešto vidi. rekla mu je, hladno, ledeno, na kraju, da to ne može zaboraviti i da će to, što je videla, pamtiti do smrti. ni njihov brak više ne može biti ono, što je bio. đurđe je, slušajući to, bio zanemeo. posmatrao je ženu kao da je poludela, pošašavila. zatim je odstajao još malo, očekujući da ona ma šta kaže. pitao se, da li vidi svoju ženu, ili neku sablast, u noći. pa je najzad izišao, bez reči. pavle ga je ujutru našao kako sedi, na pragu, na jednom sedlu, koje je u tokaju, pre neki dan, krpio, i zašivao. nije bio oka sklopio. kad ga bratučed upita, kud je tako poranio, đurđe ustade i promrmlja nešto, pa mu okrete leđa i ode iza kuće, na poljanu, i pruži se, u seno. iduće noći, uoči polaska iz tokaja kad su ostali sami pokušao je da se još jednom izvini ženi, ali mu ona okrenu leđa, kao i dan pre. đurđe je onda silom poče da gužva, u postelji. ona se prvo branila, divlje, poče da ga šamara, a zatim poče da uzdiše, i najzad poče, divlje, da ga ljulja, i ljubi. ali, sad, u kolima, na svetlosti dana, kad su pošli, kad je đurđe počeo da joj govori, kao da ništa nije bilo, kao da nikad nisu bili zavađeni, ana ga pogleda, hladno, pa reče da ne treba da se vara, ona zna da ih vezuju deca, do smrti, ali da je ono što se desilo, njih, zanavek, izmenilo. ona to nikad neće zaboraviti. čaša koja napukne, ne može se nikad zakrpiti. ne zvuči više kao kristali. đurđe se onda nađe u čudu, opsova je, a opsova i to što mu žena reče, tu reč, koju je, prvi put, od nje bio čuo. nije znao šta su to kristali. kad je njen muž, opsova, i kad udari konja i odjuri, ana pogleda za njim, pa poče da šapće sama sebi da je dosad, u braku, sanjala, kao što devojke sanjaju, pre udadbe, ali da je eto došlo vreme da se probudi. sve što je, dosad, brbljala, o ljubavi, samo su uobraženja, devojački snovi i muške laži. tako joj je o braku govorila i mati. kao da pati od nekog ludila, višnjevski se, posle odlaska aninog iz tokaja, nije smirio, nego se bio okomio na varvaru. bilo je očigledno da tu ženu ne namerava da pusti iz tokaja, dok je ne dobije. pavle se zgražao. opet je govorio višnjevskom da se stidi, kad vidi kako se rosijski oficir, šef misije u tokaju, ponaša prema ženi mladog oficira, koji odlazi u rosiju, da služi imperatricu. opominjao ga je i da će ga muž varvarin ubiti, ako mu napadne na ženu. hoće, kaže, srbo. boga mi. višnjevskog je ljutilo, što mu pavle stalno govori serbske reči, koje je bio davno zaboravio. isakovič je, kaže, pedagog. prokljati pedagog. slava bogu. pavla je opet dovodilo do besa to, što taj njegov sunarodnik, seoskog porekla, upotrebljava, često, strane reči, koje je naučio, a koje pavle nije znao. nije razumeo reč pedagog. kao i za anu, višnjevski je, sad, priređivao, svako veče, večerinku, za varvaru, pa šetnje u baštu, po mesečini, pa vožnje po tokaju, i u okolinu. a trudio se, koliko je god mogao, da njenog muža ukloni, nekud. pavle je, sa gađenjem, primetio da ga, u tome, žena, gospoža julijana, pomaže, i te kako. čudio se, međutim, da ga svast, gospožica dunda, u tom, ne pomaže, nimalo nego da je, očigledno, ljubomorna na varvaru ili da se, neočekivano, pokazuje čestitija nego sestra. petar ništa nije primetio. višnjevski je, dakle, uveče, pod zvezdanim nebom, opet vikao da su zvezde lepe, da opojno mirišu rezedoi, da je čovek zver, koga samo ženske oči mogu da ukrote, i usreće, i oplemene. samo to sad nisu bile krupne, crne, oči anine, nego oči varvare, za koje je tvrdio da boju menjaju, i da prelaze iz nebesnog plavetnila u nežno zelenilo, vrba. nikad takve oči, kaže, nije video. ni takve tamne trepavice, tako duge ni tako divnu, gustu, riđu, kosu. ni takve malene grudi, koje se od smeha tresu. za varvaru bi, kaže, život dao. varvara mu se smejala i pitala ga. zar je tako brzo zaboravio anu? a kad joj višnjevski predloži da sa mužem ostane u tokaju, gledala ga je uplašeno. tepajući joj, višnjevski, pri večernjim šetnjama kao sa anom nije ni rečnik menjao. samo, ni varvaru nije pokušavao da dobije, grubo, silovito, nego nežno. kao što i treba, kaže bojarku. kad god bi uspeo da udalji, nekud, petra, i pavla, višnjevski bi dolazio, kod varvare, u posetu, na konju. a dolazio je i pešice, krišom. iskrsnuo bi, često, već ujutru, iz žbunja, u bašti, dok se na travi rosa još blista, a došunjao bi se, posle, i u sumračju. uzimao bi varvaru, nežno, pod ruku, da joj, tobože, priča kako je za nju pripremio dočeke po selima, u brdovitom predelu, kud ima da odu, u duklji, u komarniku, i kvartir u varoši jaroslau. njenu ljubav, međutim, želeo bi da dobije, kao anđeosku, da mu kao sećanje ostane, zanavek, na srcu. a kad bi mu varvara, kroz smeh, spomenula, ženu, gospožu julijanu, višnjevski bi, opet, stupio u vezu sa bogom, i uzviknuo, izvinjavajući se, slava bogu. sve bi se bilo, možda, na tom svršilo, da višnjevski nije počeo da dolazi i po mraku, tako, da bi varvara ciknula, kad bi ga susrela, izišav na avliju. krila je to od pavla, a nije smela da kaže ni mužu. sretala je višnjevskog, kao duha, i u kući, u hodniku, kad bi ostala sama. jedina razlika bila je ta, u njegovom udvaranju, sad, da nije pokušavao da je zagrli, na nekoj klupi, kao anu. njegove sluge su, odjahavši, danima, stajale, kao stražari, na sve četiri strane, oko kuće isakoviča, kad bi višnjevski dolazio. oni su se javljali, jedan drugom, kao sove, kukavice, vrane, svrake, pa i kao psi kad se ljudi približuju. niko nije mogao prići, neopažen, kući isakoviča. samo, dok je anu pokušavao da ošamuti zagrljajima, višnjevski je i pri tim, večernjim, posetama, pokušavao da nagovori, na ljubav, varvaru, mazeći je, milujući je, kao da hoće da je uspava. govorio joj je da će njen muž balavac proći u rosiji, rđavo. slab je on, nežnog zdravlja, za vojeni posao. on, višnjevski, mogao bi da joj osigura raskošan život i prijem na dvoru, život pun provoda, bogatstva, ugleda, u sanktpetersburgu. isakoviči su, kaže, očigledno, prostog porekla. ona, međutim, kći je bojara i zaslužila je drugu sudbinu. ona bi, i trepavicom, mogla da zaludi muškarca. poljubac trepavicama poslednja je reč ljubavi, u sanktpetersburgu. sve mu to, međutim, nije pomoglo. svakog dana on je to osetio kod varvare nije bio bliže, nego dalje, od svog cilja. petar je, međutim, i dan odlaska bio odredio. uoči polaska njihovog, višnjevski je, ipak, uspeo da petra uputi na teren, u brdoviti kraj, iza tokaja, kuda se ulazilo u dolinu ondave, na putu u duklju. petar je imao da rekognoscira dva drvena mosta, kuda kola ima da prođu. višnjevski je petru dodelio transport, dvoja kola vinskih buradi, za koje je tvrdio da su kupljena za caricu. rano, u zoru, tog dana, petar i njegova dva husara odjahali su. pavla je višnjevski uputio na tisu. imao je izveštaj da nekoliko transporta serbskih iseljenika idu, i da su stigli na tisu. pavle je imao da pregleda svaku skelu. iako je slutila da će taj dan, sa višnjevskim, biti najteži, varvara nije, ni slutila, šta je čeka. znala je da može da joj se desi, da višnjevski, opet, dođe u posetu, da se udvara, da je uzima pod ruku, da joj predloži da nestanu u žbunju i drveću, ali nije ni sanjala da bi taj, otmeni, namirisani, oficir, prema jednoj ženi potčinjenog oficira, mogao pokušati da je dobije na silu. a bio joj je dosadio. međutim, višnjevski nije došao. došla je, pred podne, njegova žena, gospoža julijana, po varvaru. odvezla je varvaru u svoju kuću, da ručaju. taj ručak je protekao u glasnom smehu. gospoža julijana u crvenoj krinolini, otkrivenih grudi, crna, vesela pričala je varvari, kako ona sve tajne svog muža zna. kako mu, da dobije i po neku drugu, mladu, i lepu, ženu, ne brani, nimalo. ljubav muškarca, pravog muškarca, kaže, samo je, tako, večna. inače muška ljubav ne traje ni tri dana. varvara je sve to slušala, kao da su u nekoj krčmi. što je bilo najčudnije, ta supruga, tog čoveka, činila se potpuno sretna. petrova žena, koja je bila odrasla pod strogim pogledom svog oca, kome su se, često, tresli sedi brci, nije bila navikla, ni na takve razgovore, a još manje, na piće. raskošna trpezarija višnjevskova okretala joj se, kao tumbe, oko glave. kad je rekla da joj se vrti u glavi, i da joj je toplo, kao u nekoj furuni, gospoža julijana poče da se smeje, i predloži, da je raskopča. daće joj primer, kaže. zatim poče da zbacuje sa sebe suknje i ostade, tako reći, samo u svojoj, providnoj, košulji. varvaru je odvela, da prilegne, malo, na jednu, francesku, naslonjaču. gospoža julijana pokaza svojoj gošći čarape, haljine, šešire, koje je tek bila dobila, a pričala joj je, šta joj višnjevski reče, o ani. višnjevski se, kaže, prema ani zaista lepoj crnki ona zna ponašao, kao što se, kaže, ponašaju oficiri u kijevu, u okolini đenerala kostjurina, kome će petar imati da se javi. to je veseo svet. višnjevski je, kaže, pokušao da dobije anu ona zna kao što je dobio one koje je hteo, i pre. pa se prevario. ne zato, što ana ona zna ne bi bila topla, nego zato, što su đurđe i ana nerazdvojni, pa nije bilo prilike. svaka se žena muža boji. njoj se, na primer, dopao pavle i ona bi rado, jednom, kad je ovako lep, topao, dan, zaspala na njegovoj ruci, ali kako bi to moglo biti, kad je višnjevski, ili višnjevskov husar, uvek, prati. mladoj ženi treba dati, katkad, priliku da se istutnji. ali tako, da bude sigurna da njenu tajnu niko neće moći otkriti. varvari, koju je hvatao san, od vina, sva ta priča, te žene, činila se luda, i odvratna. nikad joj, niko, meću ženama u familiji, nije pričao, tako, i smejao se, tako. pokušavala je da razgovor, sa domaćicom, navede na razgovor o deci. gospoža julijana, međutim, stojeći čvrsto, kao da će zaigrati, nasred te raskošne sobe, navela je svoju gošću da pređu u druge prostorije, koje su bile prijatnije u hladovini, u polumraku, sa prozorima u baštu. sve žene, kaže, kažu da one, nikad, nikad, nikad, nisu grešile, u braku, ali sve one, uvek, uvek, uvek, na kraju krajeva, priznaju da je, jedanput, jedanput, i toga, bilo. teškoća višnjevskova, kod ane, kaže, bila je u tome, što je ana i kad bi uspeo da je usami kukala, o svojoj deci. višnjevski, kaže, koji i sam ima dece, u čijoj su kući porođaji česti, splasnuo je, tako reći, kad ga je ana, baš kad bi napao, pitala o deci. a zakukala bi, o svojoj deci, koju je morala da ostavi materi. ona, supruga višnjevskova, smatra da joj muž greši. on, od svake žene, traži ljubav, i, svakoj ženi, o ljubavi govori, kao što to rade u kostjurinovoj okolini, oficiri. greše i oni. ljubav ženu zaplaši. da je ona, kaže, muškarac, ona ženama ne bi govorila o ljubavi, nego bi pokušala da im da priliku da uživaju, kao što uživaju u snu, i sa nepoznatim. ona, ona, na primer, danima, ne želi, ni višnjevskog, ni drugog smeje se na strasne reči, i šaputanje, muškaraca. a onda, dođe ovakvo jedno popodne, toplo, lepo, pa joj se onda prohte da se istutnji. haj, haj. da li i varvara katkad tako misli? sve dotle, varvara se kretala po toj kući, sa ženom domaćina, u nadi da će i ta poseta brzo proći, i da će brbljanje te žene o kojoj je bila čula, od pavla, da sa višnjevskim, ima sina prestati. da će se vratiti na uobičajeni razgovor ženski, o kući i deci. da će izići u baštu, i da će se u okolinu izvesti, kao što joj je ana pričala da su višnjevskovi uobičajili, pri zalasku sunca. neobična okolina, neobična kuća, neobična domaćica, bili su, za trenut, za sat, dva, varvaru ošamutili. kao u nekom snu, i ona je bila razgolitila, grlo, u vrućini, a prilegla u jednu naslonjaču, otkopčavši korzet. iznenada, kad joj domaćica predloži da sve to zbaci, ona se kao probudi. vide pred sobom tu, skoro golišavu, lepu, crnu, ženu, koja joj se učini sasvim nepoznata, pa se trže, i poče, brzo, zakopčavati. uzviknula je da mora kući. neki ludački strah bio ju je obuzeo sad u toj kući, iako joj domaćica priđe, da je zadrži, i poljubi. neko neizmerno čuđenje, gde se našla. neko neizmerno gađenje, da mora da sluša ženu, koja, tako, o ljubavi govori. učini joj se da ne zna, ni kako su je doveli u višnjevskovu kuću, ni zašto su, ni kako, ručali, ni koliko su pili. učini joj se samo, kao da su, višnjevskovi, uvek, pijani, i ta supruga domaćinova lorfa. bila je skočila, zakopčala se i spremala da ide. mora, kaže, kući. gospoža julijana, izvaljena na fotelji, smejala se i privlačila je, sebi. u vratima, koja se tiho odškrinuše, pojavio se višnjevski. kad vide tog visokog, pravog, lepog, ali postarijeg čoveka, u raskošnoj, ruskoj, uniformi, kako ulazi, varvara se skameni. on je imao, učini joj se, tog dana, ogromne oči. predlagao je da se gospože ne obziru, što će i on, malo, sa njima, posedeti. ovde je tako lepa hladovina, a napolju vrućina. kao da će da igraju polonezu, on je varvari ljubio ruke, ponizno. međutim, njegova žena, onako polugola, nasmeja se i zamoli ga da je primi u krilo. hoće, kaže, da pokaže, svojoj gošći, kakvog lepog muža ima, i kako njen muž zna, šta treba mladoj ženi. nisu se, zaista, ustručavali, iako je varvara stajala, sad, kao kip, smrtno bleda, a počela i da drhti. višnjevski je bio počeo da je privlači, da i ona sedne kraj njih. a gospoža julijana ustade, poljubi svoju gošću, i reče, kroz smeh, da joj ustupa muža, i da će otići, tako, da niko neće biti svedok njihovog uživanja. mogu da provedu dan, kao golubovi. šta je posle bilo, tada, u višnjevskovoj kući, to sve, varvara nije pričala, čak ni sebi, ali je ispričala, po nešto, ani. pričala joj je, kako je pokušala, kad je videla da žena višnjevskova izlazi a ona sa njim ostaje sama da jurne na vrata. pričala joj je, kako je višnjevski pokušao, grubo, da je zadrži. nije više imao, nimalo, obzira, prema njoj. bio ju je zgrabio oko grudi, kao da je bila džak, i gurnuo na postelju, kao da želi da je zadavi. vriskala je, ali joj je on zapušio usta. čula je kako joj govori da je luda, i da se uzalud brani. pre će je, kaže, ubiti, nego da je pusti. tek docnije, u varoši jaroslau, kad su ostale same jedne noći, u postelji, varvara je pričala ani, plačući, i to, kako je bila blizu da popusti. u takvoj prilici, žena ima, kaže, neku, dotle nepoznatu, snagu, ali koliko to traje, koliko može da traje, kad su muškarci tako snažni? nije mogla da makne u višnjevskovoj ruci. ono, što ju je spaslo, od višnjevskog, bio je neki lom u kući, koji je nastao, u trenutku, kad je osećala da će se onesvestiti, i popustiti. u vratima su se tukle gospoža julijana i gospožica dunda koju varvara nije skoro ni pamtila dotle, i sa kojom je bila, dotle, izmenjala samo dvetri reči. ta grudata, plava, devojka, upala je u polumračnu ložnicu višnjevskovih, kao furija. urlikala je najskaradnije reči. gospoža julijana se mučila, da joj prepreči put. skočio je bio, sa varvare, i višnjevski. i muž i žena trudili su se, divlje, da tu mladu, ali snažnu, devojku izvuku iz sobe, i odvuku, nekud. ona je urlikala koliko je glas donosi. varvara je pamtila samo da je višnjevskog nazivala kurvom. dobra mu je, kaže, bila, dok nije zanela. kleo joj se da je voli. sad bi hteo petrovu ženu, a nju da teslimi. kurva, koji krade novac imperatrici. još neko je bio dotrčao, i začuše se jauci. a glas višnjevskov, kao konjušarski, kad pobesne konji. lomile su se i neke stvari, nameštaj, ogledala, šta li? ali tuča nije prestajala, ni strašni pljusak skaradnih, devojačkih, reči i kletvi. u nedoumici, u strahu, u užasu, varvara je, iznenada, imala samo jednu misao, samo jednu želju, da iziđe iz tog pakla, da se sakrije, da se skloni. nasuprot vratima, na koja su bili višnjevski, gospoža julijana, i gospožica dunda, kao da se jaše, izleteli, bila su druga vrata. kad varvara pritrča da ih otvori, ona se otvoriše, i ona se našla u nekoj, zimskoj, bašti, kroz koju vide padinu brda, iza kuće, kako se, pokošena, žuti. istrčala je, tako, da joj se kosa vitlala za njom, kao da je nose vetrovi, u oluji. a sa te pokošene livade, utrča u neku kamenitu avliju, na kojoj su, na nju, ispod nje, i iznad nje, poletele kokoši. konjušar, koji je držao vile u ruci, prepade se, kod jednog, ogromnog đubrenjaka, kad kraj njega protrča, kao luda, ćerka senatora stritceskog, ali je propusti. u kući višnjevskovoj konjušari su, katkad, svašta gledali, i znali da je najbolje, u gospode, ćutati. varvara je trčala besomučno, sve do najbližih kuća tokaja, i tek se tamo, od umora, zadihana, srušila. dugo joj je trebalo, dok je uvidela da ne sanja, i da je niko ne vija. nikoga nije bilo, ni u prašnoj, siromašnoj, ulici, koju nije poznavala, ali kojom je pošla zatim prema crkvenom tornju varoši. docnije su je ljudi, onako razbarušenu, pocepanu, odveli njenoj kući kući, u koju ni jedan stanovnik tokaja nije hteo da uđe. jer se govorilo da u njoj, noću, šetaju aveti. sunce je zalazilo, kad se varvara, ponova, pojavila pred tom kućom, u bašti. bila se smirila, preobukla, i sela na prag, uplašena, da opet ne zaplače. pitala se, šta od svega toga treba ispričati mužu. a šta pavlu. hoće li izići iz tokaja živi? tek pred veče, došao joj je u posetu, postmajster hurka. sav u crnom odelu, tih, ponizan, došao je, kaže, da ih izvesti da će i njihov rođak, trifun hurka reče trofim uskoro stići. dobio je o njemu, kaže, poruk, iz varoši debrc. višnjevski mu je naredio da, to, javi gospoži. ima li gospoža nešto da mu naredi? ima li nešto, njegovom prevashodiju seiner eminenz da poruči? u zaostavštini senatora stritceskog, ostala je bila jedna zabeleška, u kojoj se kaže da je premijerlajtnant petar isakovič pošao u rosiju, iz tokaja, na dan prepodobne i svete paraskeve, četrnaestog oktobra 1752. senator stritceski ljutio se na taj datum, u pismu svoga zeta, jer je taj dan, za njega, papežnika, bio dan posvećen uspomeni sv. sabine, koja je bila velika mučenica, istina pre hiljadu i više godina. taj dan je bio četvrtak. bila je poslednja četvrt meseca. pri svakoj četvrti meseca, tih godina, stariji svet je, u hungariji, bio uveren da je to, možda, poslednja kriška meseca, koji se svetleo na nebu, kao žuta lubenica. da će doći, da je došao, smak sveta. petar je, kraj svega toga, polazio, presrećan, iz tokaja. đurđe mu je poslao poruku iz varoši jaroslau, u poljskoj, da je sretno prešao karpate i da je u brdima jesen, lepa, a put, kao kod njihovog varadina. svud su ga čekala prenoćišta, višnjevskova, nigde nije bio zadržan, ljudi su dobri, uz put, a nema haramija. tih godina, mnogi su, među tim iseljenicima, odlazili, u rosiju, kroz kraljevstvo saksona, pa je đurđe bio ushićen, da je, tako lako, prošao, u poljsku, bliže cilju, preko karpata. nailazio je poručivao je na trag njihovog rođaka, đenerala ševiča, i polkovnika johana plemenitog horvata de kurtič. u horvatovom transportu bilo je mnogo lopova. sramote serbski nacion. čeka, kaže, petra, i pavla, u varoši jaroslau. čeka ih i ana. petar nije ni slutio, šta mu je, u tokaju, doživela žena ona mu je, sve što se sa njom desilo, u kući višnjevskoga, prećutala. petar, najbogatiji, među bratencima, nadmen, veseo, bezbrižan, prošao je, i kroz tokaj, kao kroz krčmu punu kirasira. njega, niko, nije smeo da takne, a to mu je bilo dosta. kraj tih lepih žena, u kući višnjevskoga, prošao je kao kraj turskog groblja. petar nikad nije, ni žmirnuo, na žene, kad mu je žena bila prisutna. a kad se smejao, sa ženama, i u njenom prisustvu, pobrinuo bi se da svaki oseti, primeti da je sve to samo šala. kad mu je žena bila prisutna, ni jedna druga nije postojala. sad, kad je, najzad, posle tri godine u braku, začela, brinuo je samo, kako da je dovede do kijeva. bio je presrećan i nije sa žene skidao oka. nije bio ljubomoran na višnjevskog kao što je, neko vreme, bio na pavla. višnjevski mu se, prešav pedesetu, činio mator, za žene, a njegovo udvaranje ženama, jad i beda, kao i nesreća trifunova. petar nije mogao, ni da zamisli, da bi kraj njega, mladog, lepog, čoveka, žena mogla da pogreši uz nekog, matoroga. a kad bi ipak primetio, u bašti, pri šetnji, kako višnjevski, pred varvarom, kao i pred anom, hvali rondele ruža, travu, žbunje, svice koji u noći trepere, i plavetnilo neba, petar bi se kikotao, nekim tihim, bezbrižnim kikotom, kojim je trpeo, i posmatrao, i sažaljevao, i udvaranje matorog engelshofena. petar je kazivao ženi da čovek, ako je prešao pedesetu, ništa ne valja. kad se vratio sa rekognosciranja mostova, uoči svog polaska iz tokaja, besneo je, na višnjevskog, samo zbog mostova koji su bili u redu. šta ima da ga šalje, kaže, njega, premijerlajtnanta, za ono, za šta je mogao slati husara. što se pak tiče transporta buradi vina, to je pustio, kaže, na jedno uvo, a istresao na drugo. na to prosto neće da čeka. iako je pavle bio proveo dan, na tisi, kod skela, birajući mesto za trifunov zbeg, on se vratio, pred veče, tek što se varvara beše umila i smirila. zatekao je varvaru, kako sedi na kućnom pragu, na stepeništu kojim se izlazilo u baštu. imalo je ogradu, drvenu, i sa desna, i sa leva, kao par prepona. iznad glave varvarine, na nadstrešnici tog stepeništa, gukalo je nekoliko golubova, koji su ukućane pratili po avliji i bašti. iza varvare, desni zid kuće bio je u tamnoj senci, u kojoj je još cvetalo žbunje jesenjih ruža, a u koju je visilo i granje sa drveća, čije je lišće bilo počelo da žuti. kapci na prozorima kuće, na spratu, bili su širom otvoreni. iznad kuće, na brežuljcima, pokošenim, i požutelim, pasli su sapeti konji. požuteli su bili, i porumeneli, i šumarci. oko glave varvarine letelo je nekoliko, zadocnelih, belih, leptirova. dosta je bilo, međutim, da je vidi, pa da pavle oseti da joj se nešto desilo, neko zlo, neka nesreća. kad je upita, šta joj je, ona zasuzi. treba, kaže, što pre, ići iz tokaja. imala je svoj čudni osmeh na licu. njen veliki slamni šešir ležao je na travi kao kotarica sa cvećem. ona mu onda reče da je bila u kući višnjevskovoj, zvata, a da je tamo sa njom bilo svega i svačega. dan se tamo završio u tuči. kao u krčmi. ona ništa nije kriva i nema čega da se stidi. ona je, kaže, uspela da pobegne, neoštećena, na vreme, iz te kućerine, ali hoće, da mu kaže, da tamo ne stanuju ljudi, i njihove sunarodnice, već kobile ždrebne, i ajgiri. dusi nečisti, nečastivi. neka je ništa ne pita. a neka ništa petru ne govori, da ne bude zlo, još veće zlo. gospoža julijana, kaže, nije žena svome mužu, nego svodnica, bez stida, i srama. nju je spasla, ona, druga, grudata plavuša, mlađa, birčanska, neka joj bog plati. pavle je bio zanemeo kad to ču. varvara ga je preklinjala da ništa petru ne govori uprljao bi petar krvlju ruke, na ovom putu, a svi će se unesrećiti. zar da ona rodi prvo, a rodi ubici, ocu u lancima, ili pokojniku, koga su profozi olovom zasuli. treba što pre otići. ona je uspela da se spase. neka dakle ne kazuje petru ništa. nju, od same pomisli da petar sazna šta su dočekali, prelazi jeza. otac joj je, pred polazak, u svaći, prokleo muža, i petar to nosi na duši. neka ih nesreća, od tada, svuda prati. ona ne veruje u čini, ali petar, iako to krije, ne može kletvu da zaboravi. ona ga čuje, noću, kako se budi i uzdiše. tako mu mrtve žene, neka ćuti, neka izbegava višnjevskog. samo da iz tokaja iziđu živi, da se ne unesreće, da ne ostanu u sramoti, a kad stignu u daleku zemlju, valjda će, i njima, bolje biti. pavle je bio skočio, kad ona reče da izbegava višnjevskog i ne ide višnjevskom, ali se trže, i zastade, kad mu ona pomenu mrtvu ženu. nekom neizmernom nežnošću, pomilova i poljubi varvaru, koja mu se bila obesila o vrat. ubrisa joj suze palcem, a poče da joj tepa, kao što je i trifunovoj kumriji tepao. utri suze, šokice. ko nas je terao, da hitimo i ovako putujemo. nismo mi, isakoviči, kao što znaš, ni u prošastim našim mestima srećni bili i lako i soveršeno boravili, pa smo, ipak, prošli. ne može nas ni višnjevski, što prčevinu miriše i imperatricu hvali, da zadrži. dođosmo i u tokaj. proći ćemo. sad nahodim, za sve ovo, i svoje pogreške. nisam te trebao višnjevskom puštati. ali ti znaješ koliko je u meni gordosti, da ne pomisliš, e ga se bojimo. nikad, da znaješ, nismo bili jedno drugom, toliko mili i dragi tvoj mi obraz, sad, na srcu leži. petrova si, ali kao i moja da si. kad odete, putem, na miru i tišini, naći ću ja višnjevskog, i gledati, sputanog, kako ga husar škopi. docnije, u rosiji, u njihovoj kući, u bahmutskoj provinciji, varvara je često pričala, u familiji, kako se seća sad, kako je pavle tad, u tokaju, prvi put, imao neki pogled, suludi, neki smeh, suludi, i neki glas, promukli, strašni. nikad ga dotle, takvog, nije videla. isakoviča je, pri toj priči varvarinoj, bio obuzeo onaj njegov bes, kad se izbezumi, ali je grešio, što je mislio da je višnjevski običan jarac matori. višnjevski je bio mnogo štošta više. on je, pre svega, znao dobro da sa mužem te mlade žene, ako muž nešto primeti, neće biti šale. da će petar, kraj sve velike razlike u oficirskom činu, nasrnuti na njega, da ženu sveti. samo, višnjevski je, kao mahnit, kad bi zaželeo neku ženu, bio gotov na to, da ne samo život, nego i sve drugo, izgubi. to bivše seljače, iz višnjice, pri svom napadu na žene, ponašalo se onako, kako su se, u to vreme, ponašali rosijski oficiri, gotovi da muža ubiju, ali i da budu ubijeni. to nisu bili božiči. oni nisu podmetali nogu. gledali su, dok se može, da muž ništa ne primeti, ali ako je primetio, nisu odustajali, kukavički. nisu pozivali svoje sluge u pomoć. igrali su polonezu, ubijali, bili ubijeni, sve po jednom redu, koji je bio poznat, i odobren, u sanktpetersburgu. višnjevski se držao njih i ugledao na te ruse. imao je hladan osmeh, u takvoj prilici, a ponašao se, prema mužu ne prema ženi vrlo uljudno. kad je video da pavle zna da pokušava da dobije anu, i kad mu je pavle rekao da je sramota da napada žene oficira, i to u takvom stanju, višnjevski se beše trgao, ne zato, što se pavla bio uplašio, ili đurđa, nego zato, što je imao trenutak slabosti. on je, tog leta, očekivao polkovnički čin, i prijem na dvoru, a tražio, od vojene kolegije u petersburgu, smenu, u tokaju. da spreči, na lep način, odselenije đurđevo, nije mogao a da zadrži ženu, bez muža, na zakonit način, nije znao. ako bi došlo, do procesa, u kijevu, tri isakoviča, sa ženama, bili bi svedoci, protiv njega, jednoga. njegov pezevenk, postmajster hurka, nije bio rus. kad mu je ana probila uši kokodakanjem, o svojoj deci, višnjevski se rešio da je propusti pozvao je u svoju kuću, i predstavio joj je, svoju, mnogu, nezakonitu, decu. deca su se obesila, nepoznatoj, namirisanoj, gospoži, o vrat, zadovoljno. ana ih je izljubila i time se svršilo. ali, i drugu, i varvaru, višnjevski nije nameravao da propusti. on, ni za anu, ne bi bio nikad priznao, ni docnije, da ju nije dobio. nije mogao da uvidi da ona, zaista, nije htela da mu se da, i da mu se ne bi dala, osim mrtva. višnjevski je tvrdio da ne postoji žena, koja hoće samo jednog čoveka u životu, a tako su mislili svi, u petersburgu. sve one, govorio je višnjevski, žele da dožive bar još jednog, ili dvojicu, u životu, iako to kriju. višnjevski je to govorio, ne samo za tuđe žene, nego i za svoju, gospožu julijanu, pa se tome i sam smejao, vadeći, svaki čas, iz svilenog džepa, i zlatnu burmuticu, i sat, i minijaturu imperatrice koja je bila lepa, a čuvena sa snage, o kojoj se pričalo, šaputalo. taj srbin, sin srbina, koji je svoj jezik bio zaboravio, i govorio još samo ruski, raskošan, kao neki grof, sačekivao je svoje, bivše sunarodnike u tokaju i nije mogao ni da zamisli da mu se neka njihova žena usprotivi. da mu se iko usprotivi. ljubazno, udvorno, on je opominjao svakoga, da svet, ljudi, ljudski život, dvorci, bašte, fontane, brilijanti, u petersburgu, pripadaju imperatrici. a u tokaju, njemu. mali car. razlika između tog srbina, i ostalih, takvih, malih, careva, u rosiji, bila je samo ta, da su oni rusi, namirisani oficiri, bili sretni i veseli, pri takvom životu, a ovaj potomak seljaka, nesretan i tužan. s vremena na vreme, višnjevski je govorio da je ljudski život, pakao. kraj sve svoje pameti, nedoučen, skoro nepismen, višnjevski je onda, u to vreme, bio uobrazio, da bi sve bilo drugače, kad bi uspeo da napusti to svoje malo, fantastično, tužno, carstvo, u tokaju. te bivše sunarodnike, koje je dočekivao, i gledao, kako prolaze. treba se truditi, mislio je, popeti se još više, u rangu, do dvora. do imperatrice, oko koje se, kao oko kraljice, u košnici, oni, oficiri, ređaju, i vrve, u saću, u medu, u slasti, prijatno. nije ni sanjao, da je on, za pavla isakoviča, bio doživljaj, koji je isakoviča dotukao. nije mu više bila kriva austrija, nije mu više bio kriv beč, ni božič, niti mu je bila kriva božička, nego oni, sami, sebi, serbi, i bivši serbi, sunarodnici, zli dusi. iako je isakovič bio video, svojim očima, svakojaka čuda, koja su, pri ulasku u osvojena i zapaljena sela i varoši, sa ženskinjem, i turci, i austrijanci, činili, nije mogao, ni pomisliti, da bi višnjevski mogao pokušati da varvaru dobije, silom. a još manje da mu, u tom, ide naruku i njegova žena. kad je naslutio da je višnjevski pokušao da prevari varvaru, u svojoj kući sretno udatu, zatrudnelu, ženu, još tako mladu, tako nežnu pavle se setio onih črnogoraca, u beču, koji su mihailu vani pretili škopicom. pomisli, da je taj višnjevski čovek, kao pas na kučki. što je bilo najgore, sećao se, kako je taj isti čovek, gostoljubiv, otmen, lep, razborit, ponosit. nije to božič. u mislima, pavle je video višnjevskog, bledog, visoka čela, plemenitih crta, video njegov stas, tako prav, pa mu se činilo i da ga čuje, kako govori o svom životu i ljudskoj sreći. i eto, takav čovek, pa jarac, pas, kurvar. u nedoumici, tog dana, dok su petar i varvara otišli da legnu, pavle je, još dugo, mumlao, i hodao, po kući. izišao je, zatim, u baštu, i prošao kraj štala, gde su spavali konjušari, a posle je, i nehotice, krenuo prema kući višnjevskog. ona je, kad joj se približio, stajala, bela i nema, u jesenjoj tišini. u providnom mraku, poznao je toranj, nad česmom, pri ulazu, na drumu, a poznao i palisade, koje su se pele, uz brdo, paralelno sa borovinom. poznao je i prozore višnjevskog, koji su bili mračni. sreo je, pred kućom, neku seljanku, koja je, pogurena, prošla, sa snopom, velikim snopom, pruća, na leđima. sreo je i njemu znana tri hrasta, pred kućom. jedan, pri ulazu u višnjevskov park, sa niskim zidom, koji se mogao preskočiti, a drugi, kod savijutka aleje, koja je vodila u kapiju. kraj koje je počinjao visok zid, koji je opasivao zgradu, u kojoj je stanovao višnjevski, i njegov harem. iako je mesečina bila slaba, tu, pred tom kapijom, isakovič je sreo i treći, stari hrast, čije su žile bile tako ogromne i debele, da su se videle, jasno, i u mraku providnom. isakovič je nameravao da, u nedolično, noćno, doba, zatraži, kod šefa misije, vizitu. došavši pred tu kuću, on pomisli. ete, tu, tu, živi taj skot, čovek, nakaza, bludnik, koji je uobrazio da je planina, koja ih od rosije deli. nasmeja se, kad se seti, kako višnjevski, ponosito, viče. ja sam vaš bog na putu u rosiju. ja sam, za vas, karpati. šta sve nisu, oni, isakoviči, preživeli, i čuli, na tim svojim selidbama iz servije. pri tim zbegovima do tise i temišvara. čuo je pričao je posle bratencima da cer, za njima, plače. jes, brdo, cer, plakalo je, kaže čuo ga je. čuo ga je. đurđe se prvo smejao, zatim se prekrsti. a gledao je pavla, sa strahom. bare su se, kaže, od crne bare počevši, uputile za njima, a oni, isakoviči, ogledaju se, od tog vremena, u svakoj vodi, kao mrtvi konjanici. gde oni prenoće, gde se probude, na hungarskim ravnima, mesec liči na lice mrtvog čoveka. on vidi, to, kaže, vidi. đurđe onda poverova, na šta ih je varvara prva bila, brižno, upozorila. kako je u pavla izraz lica, katkad, čudan, a kad priča, ima suludo, širom, otvorene oči. pavle je, međutim, i posle, u rosiji, pominjao samo ono, što je u tokaju počeo da im govori. setite se, kaže, kako smo i do fruške stigli, mrtvi umorni, gladni, sasušeni, ritavi. bubnji su nam bili nemi. pomrli su nam bili, uz put, i svirači. pa eto, pođosmo u rosiju, i u rosiju, s jeseni, kad lišće žuti. a taj krmak viče. ja sam vaš bog. bivši srbin, a dere se. ja sam, za vas, karpati. zar su se, za to, od garsulija izbavili? tog dana, kaže, bio je dan kad je uroš nejaki zaklan, a ceo se tokaj upalio u jeseni, lišće, drveće, šumarci, okolna brda, sve je počelo da vene i žuti. kestenovi, pod kojima je varvara bila prošla, bili su crveni. tada se, kaže, u njemu rodila želja da ga nema, da skonča udov, tamo, kud su pošli, u rosiji. da sve zaboravi, da ih sve zaboravi, da se svi zaborave, a da u rosiju stignu izmenjeni. neka neizmerna nežnost bila je obuzela pavla, prema varvari, otkad mu pomenu, nežno, mrtvu njegovu ženu. strah za varvaru, koju je zaboravio, kad je trebalo, da poljubi. samo, kaže, to ne bi bili nikakvi ljubavni poljupci, a la grande, a la višnjevski. nego, kao da svoju mrtvu ženu ljubi. kad je to pričao, njegovi bratenci su se zgledali. jer i ta njegova, mrtva žena, nije mu se više javljala, u sećanju, polugola, u mesečini, kao strasna žena, lepotica, niti u plavoj krinolini, sa crnom lepezom u ruci, nego kao dete u grobu, iza kojeg ostaju dunav, i varadinski šančevi, u baruštinama, i daljini. tisa, u vrbacima, koji se još zelene, uz sunce večernje, koje zalazi. žena mu se sad, u sećanju, u tokaju, poče javljati, onakva, kakva je bila, u priči, u njenoj, sopstvenoj, priči. bez matere. bez oca. dete. tri, četiri, godine sedam, osam godina, starosti. kad nije mogla da odoli, u kuhinji, nagonu, da ne zagrize pogačice na vatri. dok je, jednom, mati u očajanju da ne može od toga da je oduči ne zatvori u svinjac, gde je premrla od straha. kakva mati. ona mu se javljala u sećanju, na maloj, drvenoj, klupici, koju je vukla za sobom. na kojoj je sedela, posle materine smrti, satima, i govorila sama sebi. vidi, kaže, vidi, kako su joj usne modre. bile su modre i plave. kad su joj oca spustili, mrtvog, u sanduk, vide je, kako se ušunjala, i legla, u sanduk, u želji da i nju sahrane, sa njim, jer ga je volela, zbog njegove dobrote. jedva su je odatle plačući izvukli. nije prestajala da vrišti. ono, što je bilo najčudnije, u toj, docnijoj, priči, u rosiji, sve je vide, tako, kako je pričao, da je u tokaju video. te uspomene iz njenog detinjstva, ništavne, kojekakve, besmislene, sitne, vezivale su, sad, tog sujetnog čoveka za njegovu mrtvu ženu, mnogo više, nego kad bi je se setio, kako mu gola, zadihana, leži na ruci, dok joj od slasti cvokoću zubi. kad bi je se setio, kao neke nimfe, u mesečini, kako ga uzima za ruku, da sa njim potrči, postelji, u tu sliku bi mu se mešala i gospoža božič, bestidna, luda, gospoža božič. ali, kad bi je se setio u njenom detinjstvu, u tim uspomenama običnim, sitnim, bili bi sami, ona bi se batrgala za njim, svojim, sitnim, dečjim, nožicama, a kad bi ga stigla, zagrlila bi ga svojim malim rukama i zaspala bi na njegovoj ruci. dešavalo mu se, kaže, da je sanja tako, pa da se probudi, a u svojoj ruci oseti njenu ručicu, hladnu, ledenu, kako drhti. toliko bi ti snovi bili živi, da bi se budio, kao da ga neko zove. dizao je žižak, da te male ruke vidi. čuo je, katkad, i detinji smeh, pa bi skočio, posrćući, a kad bi otvorio pendžere, ili jurnuo na vrata, da ih otvori, susreo bi varvaru i varvarine oči. i ana, kad joj je to prvi put pričao docnije, u rosiji počela je da se krsti. pavle je, međutim, tvrdio da je to sve doživeo doživeo u tokaju. ali, kad bi upalio sveću u šandali, video bi da nikog nema u sobi. nikad nije bilo jasno, kud je sve išao pavle, oko kuće, u kojoj je stanovao višnjevski, niti se saznalo, na koga su, te noći, oko kuće višnjevskog, pucali. kad su, docnije, u rosiji, bratenci ispitivali pavla, da li je imao oružja sa sobom, te noći, on je tvrdio, kao unezveren, da se seća samo, da je imao nož u čizmi. nije mu, kaže, bilo, ni na kraj pameti, da će naići na zatvorene kapije. bio je uhvaćen nesanicom, te noći, pa je hteo višnjevskog da vidi. seća se, kaže, da mu je varvara rekla da ima, u trbuhu, neke boli, i da je utekla od višnjevskog, trčeći. on se onda setio svoje žene, umrle na porođaju. napad na nju, ima višnjevski, životom, da mu plati. preizrjadne, prekrasne, preslatke kaže čekaju varvaru, radosti. posle duge bede i mnogih stradanja, rodiće. a rekla je, da ako rodi muško, da će mu nadenuti ime pavle. tako mu je i petar rekao, pri rastanku. i zaista, u isakovičevoj priči, to je bilo tačno. u zoru, na dan koji je petar izabrao za poći dok su se oboje, iz vedra, na avliji, umivali petar mu reče da su sinoć, sa varvarom, rešili da svom detetu, ako bude muško, dadu ime pavle. postmajster hurka bio je došao, rano, da ih poseti. da im javi da je višnjevski otišao nekud, i da ne zna, kad će se vratiti. uzalud bi bilo, da ga neko traži. a što se tiče transporta buradi, višnjevski ima drugog, za to. ne petra. tako se, eto, desilo da su se, oko podne, pomenutog dana, petar i pavle, nedaleko od izlaska iz tokaja, rastali. kod prvog drvenog mosta, na drumu koji ulazi u dolinu, koja se, između brda, posle, polako, penje. hurka je petru doveo, i preporučio, istog vodiča, koji je i đurđa vodio do duklje, i čak u varoš jaroslau. kola petrova bila su kočije bogatog čoveka, a oboja su bila krcata sanduka, džakova, nameštaja. konjušara je, petar, imao tri, a sva tri su bili stritceskovi. husara je imao dva. obojica, bili su iz hrtkovaca. to što je varvari bilo, opet, pozlilo, petra je ubilo bio se promenio, i snuždio, za jedan jedini dan, kao da je bio tužan u celoj godini. pokušavao je, istina, da se nasmeši, drsko, ali je priznavao pavlu, da mu se srce hladi, kad čuje, da mu je žena slaba, a kad se seti, kako ga je tast prokleo, u besu i svađi. seća se toga, pri svakoj nepogodi, grmljavini, na svakoj skeli, na svakoj vodi, svaki put kad mu varvara prebledi. aha. aha. ti, dugonjo. kaže, gledaj šta ćeš i kako ćeš. meni se čini, kaže, da put koji nam prednjači, lasno možemo preći ako pređeš i ti, preko dvatri potoka, pre nego što budu nabujali. vide, kaže, dolinu ljupku, zelenu, koja ga cera seti, a koja se zove kaže hurka ondava. kraj puta, teče rečica, bistra, kao suza. ide, trezvenim smirenijem, ne sebe, nego svoje žene, i deteta, radi. gde je solomon kurtič prošao, valjda će i oni moći proći. a sve mu je već, inače, tamno, i nevrazumitelno. aha. aha. ali neće od puta odustati. varvara je izvirivala, ispod arnjeva, bleda, zavijena u svoj svileni jorgan, koji je i u rosiju prtila. trudila se da čuje šta joj muž i pavle govore, ali nije sve čula. njeno lepo lice bilo je bledo, a ispod svilene marame, kojom je bila zabrađena, svetlucala je, od sunca, njena zlatna, riđa, kosa. nije skidala oka sa pavla i nije pokušavala da se u razgovor umeša. svetlele su samo njene sjajne, zelene, oči. kad bi se kola naerila, u tim, velikim, očima javljao se strah. bila je sva šašava, tih dana, od straha, da ne pobaci. muž joj je jahao, pored kola, lako, po turski, trudeći se da je nasmeje i da je ohrabri. kad bi kola prilazila nekom jarku, on bi skakao sa konja i podupirao, sa svojim konjušarima, kola. pridržavao je levče, kao da se sprema da dočeka ženu, na ruke, u zagrljaj. kad bi ugledao njene uplašene oči, spustio bi svoju ruku, na njenu, kao da toplota jedne šake ljudske može da ublaži strah. petar je, odlazeći, iz tokaja, bio sretan i zadovoljan. ide nekud, gde ne postoji stritceski. u rosiji, on i žena, biće sami, jedno drugom sasvim dovoljni. kad bi spomenuo trifuna, govorio bi pavlu, srdačno. nisi ti, dugonjo, ni za šta kriv. zna to i trifun. rekoh mu, sto puta. niko ne može samrtnika, koji se rešio da ide sa ovoga sveta, zadržati, i na svoju stranu privući. bez ljubljene žene, eto i ti si. kad su odmakli od tokaja i došlo vreme, da se rastanu, petar je zagrlio pavla, a varvara ga je poljubila. uokolo su sad bili, sve gušći, šumarci, u daljini sve viša brda, a na vrhovima tih brda, po neko usamljeno drvo. daleko, videle su se šume, koje su se činile neprohodne. pored jednog, drvenog, mosta, sa krstom, i malim, seoskim grobljem, gde je, ukraj druma, belela se i jedna krčma, petar, sa svojim kolima, izide na širok, kamenit, put, koji se, posle, beleo, i sužavao, u daljini. tuda su iseljenici išli do prevoja duklje. šapućući, sa suzama u očima, varvara je, tu, predala pavlu pisamce, još toplo od njenih nedara, namenjeno trifunu, koga nisu mogli sačekati. ona je pavlu dala to pisamce, kao amanet, da bi ih izmirila. nadala se da će biti prisutna, kad trifun stigne, pa kad nije, hoće da mu piše. tako im matera, neka se ne sramote. neka se ne potuku, kad se sretnu. a što se petra tiče, to je dobro dite, ali ona će biti nasmejana, opet, tek kad njega, pavla, živog i zdravog vidi. nisu, kaže, muž i žena, ali, ako on ne stigne živ u varoš jaroslau, da zna, ona neće preživeti. pavle nije znao, da li da joj se nasmeje, ili da je ukori. video je samo njen čudni osmeh i njene sjajne oči, i pomisli da je, toj ženi, bila dovoljna jedna jedina noć, da sve gadosti, koje je doživela sa višnjevskim, zaboravi, i da svog muža nagovori, da krenu što pre. a u tim očima, video je, sasvim sigurno, da tu ženu, onakav čovek, kao višnjevski, niti je dobio, niti bi ikad mogao dobiti. sele se, jadni, u rosiju, a smeju se, i plaču. te jeseni, godine 1752, poslednji transporti onih, koji su se selili u rosiju, prolazili su kroz hungarsku zemlju i prelazili tisu, kao što serbski svatovi, i serbski pogrebi, idu. uz lelek i smeh, uz plač i kuknjavu, i smejuriju. vodili su ih oficiri, kao pre, u rat, a brtjala ih je, i javljala, u kijev, rosijska misija, u tokaju. samo, niti je ko imena njihova znao, tačno, niti ko ide, a ko ostaje, ni ko ih kreće, ni ko zadržava. nego su ličili na oluju, i poplavu. kao što jesenji vetrovi nose, kad duhnu, svelo lišće, sa drveća i grana, duž puta, pa podižu, visoko, ono, koje je opalo na zemlju, tako su i te gomile iseljenika u rosiju, iz bačke i banata, prolazile, te jeseni, kroz hungarsku ravnicu i brdovitu slovačku, a nestajale na prevojima karpata. neke su prolazile veselo i tražile, po selima, vino druge, po hungarskim naseljima, nisu htele, katkad, da plaćaju, ni hranu. vele, krvlju je njihovom sve to plaćeno, i preplaćeno. neki su, u tim gomilama koračali kao na pogrebu, a drugi kao da igraju. kolo se treslo, na svakom prenoćištu. neki su spavali po krčmama uz put, a većina pod vedrim nebom. idući dan su nastavljali da koračaju, kraj kola, snuždeno, neispavano, a odlazili, sa koricom hleba u ruci, u daljinu. kad bi bili već nedelju, dve dana na putu, a čuli da do rosije ima još, nedeljama, da idu, psovali bi, i derali se. ta dokle ćemo? bili su se najeli, pre polaska, na put, kao siročad na zadušnice, ali ih je glad, sad, pratila izeli bi bili masno ćebe, da ga nađu. a dobijali su, bez novaca, samo vodu, pijaću. najodrpaniji i najžalosniji bili su oni, koji su se odvajali i zastajali, iznemogli, ili oboleli. oni bi, posle, kao i pojedinačno lišće svelo, trčali, da svoj transport stignu. ti su, usamljeni, uplašeni, sami, u tuđem svetu, najviše plašili, uz put, žene i decu. ćopali su, kao prosjaci, mumlali su, kad bi se izgubili, i povijali naduvene noge, u krpu. a katkad urlikali i kolutali očima, jer ih niko nije razumeo. svet bi se, pred njima uklanjao, kao pred sumanutim, kad bi zavitlali svoju tojagu. mnogi su, između temišvara i duklje, ostajali, zauvek, uz put, u nekom seoskom groblju, da se odmore i mirno odspavaju. a još više ih je ostalo, posle, između duklje i kijeva, u snegu. sav taj prolaz, koji je trajao već treću godinu, bio je nešto, umu ljudskom nerazumljivo. među tim transportima bio je i trifunov višnjevski reče. trofimov koji je pavle, u tokaju, čekao. pomorišje je bilo, većinom, te godine, već prošlo, ali se narod iz bačke i banata, iz potisja, još selio. katkad, među tim transportima, bilo je ljudi i iz like, pa čak i iz paštrovića, i arnautluka. zlo je bilo u tome, što su te selidbe u rosiju, isprva, bile odobrene u beču, kao neki egzercir vojeni, između savezničkih imperija, u ratu. međutim, pomenute godine, bile su već zabranjene i kažnjavane smrću. poslednje gomile, koje su još mogle da odu, prema odobrenom spisku, držale su čitave sabore, da li da idu, ili ostanu, pa su se preglasavale, kao da deputirce za sabore, biraju. najzad su se, te selidbe, katkad, te jeseni, pretvarale u nesreću, međusobnu tuču, u pobunu. rosija se bila, za te nesretnike, pretvorila kako neko reče u italiju, plavu, sunčanu, toplu. u njihovu fatamorganu. ceo jedan narod bio je željan da napusti evropu, zbunjen, uvređen, razdražen, poludeo, a zadržan u neizvesnosti, od onih dupeta na dvoru kako je feldmaršallajtnant barun fon engelshofen savetnike dvorske, tog vremena, zvao, i javno, u temišvaru. dvor je bio stvorio toliku zabunu reorganizacijom administracije, isušivanjem bara, zidanjem kanala, naseljavanjem ljudi iz elzasa i lotaringije, da niko živ više nije znao. ko ide, ko sme da se seli, ko ostaje, koja su sela koja odlaze, a koja su što ostaju. doboši su lupali po bačkoj i banatu, cele te godine, patente su čitali glasno i jasno, ali niti ih je ko više slušao, ni razumeo. pred jesen su neka sela otišla, drsko, silom, bez obzira na patente, kao na paradu. čak su im i zvona zvonila, pri odlasku. ljudi su bili izgubili veru u pamet onih koji upravljaju. ada je, tako, pre trideset godina, još cvetala, i bila puna stanovnika, kao što su košnice pune čela. pa je sve više počela da pusti. te jeseni, u tim selidbama, pri svadbama, ili pogrebima, kad bi čovek sreo čoveka sa imenom ađanski, počeo bi da se cmače, plače, pita. zar nas još ima iz ade, da plačemo u podstrešja tuđa? biju nas, a ne daju plakati što rekao preosvećeni živanovič, u to doba vladika aradski. glavnu zabunu, zaista, bili su napravili te godine, oni, mariji tereziji najbliži. početkom te godine, za poslanika njenog, u sanktpetersburgu, postavljen je bio barun pretlak a taj austrijski feldmaršal bio je veliki dedak, i u diplomatiji. on je, prvi, javio da se selidbe serbske, u rosiju, mogu mirne duše zabraniti. imperatrica rosijska, elisaveta, za srbe više ne pita, i ne mari. taj izveštaj je najviše ohrabrio, i naveo, caricu, u beču, da te selidbe sasvim, i zauvek, zabrani. da naredi da im se jednom učini kraj. međutim, kao što to biva, na dvorovima, serbski pravoslavci postali su bili rosijskoj imperatrici, baš tih dana, jako interesantni. rosijska diplomatija je od svog saveznika austrijskog tražila, više nego ikad, slobodu veroispovesti, u transilvaniji. pa je počela da traži liberum exercitium religionis, i više grčkih crkava, i u turskoj. pa je pitala i za pravoslavne u austriji. ona dupeta na dvoru dala su, godinu dana ranije, pašport iz dvorske kancelarije polkovniku horvatu de kurtič, za dvesta osamnaest duša, a s tim da što pre ide. pa je i otišao, pevajući. njegov transport je marširao kroz hungariju, pevajući čuvenu pesmu iz franceskog rata, u kom je horvat imao komandu. bog živeo našeg solomona mađari su zvali horvata šamuel koji s nama lepo komendira. solnce jarko, na visoko ti si, moja majko, na daleko ti si. horvat je gledao da u rosiju odseli puškonoše, a nije primao u transport, rado, ni žene sa decom, a kamoli stare majke. sad su, međutim, savetnici marije terezije dali oberkapitenu janiki antonoviču 145 lanaca plodne zemlje, i plemstvo austrijsko, samo da se odrekne selidbe u rosiju, i ostane. što rekao pomenuti vladika živanovič. uzvrda se svemogući kancler u beču, od nas, sirotinje, kao đavo od groma. ništa to, međutim, onima na dvoru, više nije pomoglo. istog tog dana, kad je janika antonovič primio plemićku titulu i spahiluk, kapetan sima runič, iz sentamaša, zatražio je pasoš od dvorske kancelarije, za sebe, familiju, i 73 duše. kapetan georg golub, za sebe, familiju i 50 duša, a tražio je pašport i za svog lajtnanta, boderlicu. za sve, mit familien. i za svog lajpnanta branovačkog, i tešiča. dao je, uz to, za odobrovoljenje captatio bonevolente i akov karlovačkog bermeta, i akov karlovankog šilera. pomenuti fenrik jocič, sa svojim ljudima, hteo je da, iz crkve, ponese, i putire, i popovske epitrahilje. pa je počeo, nagrnuvši na crkvu, da skida i zvona. ima, kaže, pašport, da se seli, pa će i crkvu da seli. vikao je. ljudi crkva jesu, a crkva u kojoj se bogu služi, zidine. taj urlik su, posle, prihvatili, po svim selima u potisju, gde su god oni, koji su se selili u rosiju, bili u većini, pa je bilo belaja. engelshofen, koji je iz beča stigao u varadin, bolje je, dakle, znao, kakvi su srbi, nego garsuli, koji je pošao iz krfa, a stigao do beča. a ludilo odlaska, koje je bilo obuhvatilo pomorišje i temišvarski banat, i bačku, i te godine, nije bilo, ni novo, ni prolazno, ni kratko. kao što nije bilo, u srba, ni pamćenje nepravdi, i uvreda, a nije bilo ni sećanje na lepu reč, pomoć, dobrotu, pravdu. svako dobro, taj narod je pamtio, nekom ludačkom zahvalnošću, naročito tuđinu. nije taj nacion, ni pre, ni sad, kad se selio, prestao da piše mariji tereziji ne bi li silne i moćne ovog sveta opomenuo, urazumio. pisali su oni već i leopoldu i. kako još nisu, ni za nedavne mrtve svoje, suzu otrli za sinovima, za braćom, palim za austriju već im nove mrtve ištu, i čeka ih, opet, sirotinja, beda, i tuga, i starost. nisu isakoviči bili prvi koji su naumili da se odsele. pavle je slušao, još pre četiri godine, da odselenije traže, u sirmijskim husarima, i atanas raškovič, i najmlađi sin monasterlije, viceduktora, josif. a tražili su, i ti, koji su se selili, i od rusa, svoju novu serviju. ne utelovljuje narod, nego i teritorija. dok je pavle čekao trifuna, u tokaju, prolazili su transporti, tih iseljenika, stalno. neke je pavle i sam video, a o nekima je samo slušao, ali je graja, i te jeseni, bila, velika. prvi zbor iseljenika, pre dve godine, bio je u bečeju. eškuti i deputirci iseljenika vikali su, već tog septembra, pre dve godine, da hoće na svom gruntu ostati, zašto im nije moguće od mnogih godina mukom stečene virtšafte svoje i domove ostaviti. odbijaju da idu na zemlje heršafta. a nisu samo prosti vojnici vikali i kukali. kukali su i oficiri, davno pre isakoviča. da je, to, što se sa njima radi, velikoe nečastvije. da se tome od dvora nisu nikad nadali. njihovi su dedovi, kažu, ocevi, braća, krv prolivali i nisu je štedeli, pa su ova mesta, gde su se sad našli, svojom krvlju, i deset puta, iskupili. nije im poznato pisali su, mariji tereziji da su ikakvu krivicu učinili, kakovo neverstvo, sramotu, i porugu, carici. a kad odgovora nije bilo, nastade jagma za mesta u transportima koji su bili, te godine, poslednji. to jest odgovor je došao. bio je reskript, da će oni, koji ostanu, dobiti zemlju, ako se u civile, provincijale, pretvore. a i to se obećavalo samo oficiru. ljudi se onda pokolebaše, pa da bi svoje familije usrećili, počeše da se brišu sa spiskova onih, koji su se bili upisali, za selidbu. u novom kovilju, tako, ispisaše se, da ostanu, lajtnant petar rajkovič, i fenrik periša gošič, a u starom kovilju, kapetan mihail prodanovič, ali iz mošorina, niko. u titelu se ispisao, da ostane, lajtnant ivan antonovič, uprkos fenriku vlaškalinu, koga izabraše da ih vodi u rosiju. u sentomašu, lajtnant živa nikolič okilavio. a sa njim i fenrik marko radišič, zbog jedne udovice, koju je bio uskakavčio, pa mu je, tih dana, rodila, muško. u čurugu je ostao kapetan arsa bulinac, bolešljiv, i obnevideo. a u bečeju, kapetan, bogati, petar zako, koji je vikao da se on nije rodio da bude ciganin, i živi pod čergama, i prosi u stranom svetu, nego da hoće da bude gospodin, što je i dosad bio. u moholu ostade, to jest u mohol se vratio u dogovoru sa višnjevskim lajtnant dragič karakaševič, sa svojim joldašem, koji se zvao ostoja kuburin, bivši fenrik. oni su se vratili u mohol, veseli, cvrcnuti, puni srebra, a pričali su, smejući se, da su videli rosijsku caricu i sve rosijske svece na nebu. ostaju, kažu, da žive u moholu. nigde nije tako lepo. u kanjiži je ostao kapetan stevan zako, čovek bled, tih, koji je bio sa sobom, iz ratova, doneo neku francesku knjižurinu, koju je, kažu, čitao. kao i senator stritceski, kao i njegov rođak u bečeju, i taj zako je govorio da mu se srce cepa, za onima koji odlaze, ali da on ostaje, jer je svud dobro, gde može da čita knjigu. kod njega su se skupljali i ostali oficiri, u kanjiži izuzev nekoliko, koji odoše pa su gledali kako se igra, franceski, minet, i kako, pri igri, treba držati neku francesku štapinu. klanjajući se, na petu. u martonošu ostade kapetan lazar vuič, kome je žena, tih dana, rodila, po drugi put, blizance. sa njim osta i lajtnant ivan žegarac, koji je bio pao s konja, to leto, i skrhao nogu. ostade, u poslednjem času, njih još 40 oficira, u potisju. iz pomorišja ode sve što je obećalo. ne ostade niko. titularni major, jurat isakovič, imao je običaj, posle, u kijevu, da viče, kako je, u potisju, ostalo četrdeset kurvi našeg naciona, ali da je u pomorišju sve čestito bilo. mnogo se, posle, u našem nacionu, oko tih selidbi, vikalo. međutim, kad je došlo, iz beča, da oni, koji su se ranije upisali, i dozvolu dobili, mogu ići, mnogo ih je bilo, koji odoše. svi su pošli sa svojim vojnicima i svi sa svojom familijom. alle mit familien. iz starog kovilja ode lajtnant arsa stanoevič. kao u svatove. iz mošorina, kapetan maksim zorič. iz titela mihail pešič, iako je transport izabrao njegovog fenrika za vođu. pešič se na tom putu razboleo, pa se vratio. iz bečeja pođe kapetan sava rakišič. iz mohola lajtnant neda markovič. on se na putu oženio, oteo tuđu zaručnicu, koja se porodila, pre vremena, u kijevu. dete nije na oca ličilo. neda je to i sam bio primetio, ali je ćutao. ljubav, svemoćna, bila ga je obuzela, za tu ženu. a dete je bilo lepo što neda nije bio. njegovi joldaši, sirmijski husari, svinje, podgurkivali su se, na to, i namigivali. dovikivali su sirotom lajtnantu, od koga se ljubav pokazala jača. nedo, tvoje dete, a ne liči na tebe. ej. kako to? u potisju se, za militarni status, i odlazak, tog leta, bilo izjasnilo. hiljadu devetsto i sedamdeset duša. a sve je to i otišlo. iz bivše pomoriške milicije ode hiljadu osamsto osamdeset duša, to leto. kad je u beču, gospodin orengi, serbski agent hofdeputacije, o tom izveštaj podnosio, imao je običaj da kaže da je beč, sa srbima, uprskao. ja mit den serbien haben wirs verpatzt. da te selidbe, te jeseni, budu tako česte, doprinelo je, dabogme, i to, da su, iz rosije, u banat, stizali emisari, tajno, i pisma koja su pisali rođaci, koji su već bili tamo. ne daj da te upropaste tamo. pisao je svom bratu, u temišvar, sekundmajor petar marianovič, iz kijeva. za ovu godinu, carica rosijska dala je doseljenicima svu zob i sve seno, a na njihovu molbu još i šest hiljada rubalja, za porcije, u gotovu. pri tome je svima njima dala i kuće podići. kakvih naša nacija nikad nije imala. brat je lagao, bratu. nije bilo onda čudo da je, te jeseni, navala srba, kroz karpate, bila još jednom, velika, i da je, u tokaju, vreva prolaznika u rosiju, bila stalna. nije čudo ni to da je, u julu te godine, prema svom kaznenom patentu, dvor pretio smrtnim kaznama, a marija terezija rešila bez obzira na svog, rosijskog, saveznika, imperatricu elisavetu da se tim selidbama, na kraju krajeva, jednom zauvek, načini kraj. propuštani su još samo oni, koji su već ranije bili dobili pašport. tako je tim jadnicima bilo teško, već pri polasku. u titelu, jedna manjina, čiji je podstrekač bio fenrik vlaškalin, nije htela, nikako, da odustane, od odlaska. taj transport iseljenika izišao je iz titela, krišom, kradom, kao da je kriv, kao da odnosi neku sreću ostalima. vlaškalin je odredio, za polazak, jednu noć bez meseca. taj mladi čovek, za koga se zna samo da je bio vrlo visokog stasa, bio je tih dana ljut, izbezumljen, drekom žena, i matera, onih, koji su sa njim odlazili. on i njegovi ljudi iskrali su se po noći iz poslednjih kuća titela. a kao senke, među senkama, sišli, do utoke tise. on i njegovih sedamnaest joldaša, krenuli su bačkom, bez pesme. a niko ih nije ispratio, sem kletvi, za sretna puta. nosili su svega jedan fenjer pred svojim kolima. nisu išli ni kad odmakoše od titela kao šajkaška, vojena, rota, nego, kao kad se kolo prekine, pa se raziđe, sa roglja. vlaškalin, tad, zapeva, a pevao je kao s neba. on nikako nije mogao da se otrese svoje kučke, koja je bila pošla za njima, a koja je trčkala preplašena, među nogama, tih ljudi, natovarenih oružjem i alatima. vlaškalin je, na domu, ostavljao ostarelog oca, koji je bio star za toliki put, pa mu je ostavljao i svog psa, ali kučka nije ostala sa starcem, nego je pošla sa sinom, na koga je bila navikla. vlaškalin je tako osećao pod nogama, kučku, za svojim koracima, a da ućutka svoju žalost i grižu savesti, pevao je koliko ga grlo donosi. pošavši, iznenada, nije znao, ni kako se ide, ni kud se ide, do tokaja, i nije imao, nigde, pripremljena i prijavljena prenoćišta. nije imao ni hrane dovoljno, ni novca. taj transport je pošao bio, nasumce, tako reći, prema pismima i pričama, ovih, koji su otišli. kad je komandant titela, pana božič pre četrdeset i osam godina pošto je uzalud išao u beč, da izmoli da puste iz aresta grofa đurđa brankoviča otišao petru velikom. pana je bio sad mrtav, u rosiji, već trideset i četiri godine, ali je eto, i mrtav, mamio ljude u rosiju. kako su ljudi vlaškalina stigli, od titela do tokaja, to valjda samo bog zna, ali je vlaškalin, u proleće iduće godine, sa svojim joldašima, bio u kijevu. samo su dvojica iz njegovog transporta umrla. od srca. tako se to zvalo, u ono vreme, ali to nije bio bol srca, nego proliv, dizenterija. niko nije bio tužan u grupi vlaškalina. odrpani, sasušeni, pocrneli, kao cigani, golih grudi, iz kojih su virili čitavi buseni crnih dlaka, vlaškalin i njegovi ljudi ušli su u kijev, veselo, ali nisu bili dočekani, lepo. svet je trčao da ih gleda, ali je bio zaprepašćen, kad ču da su to vojnici, carice izdaleka. učenici bogoslovije bacali su se grudama zemlje, za tim ljudima. najgore se provela vlaškalinova kučka, moča. ona se zvala tako, od milošte, u titelu, jer se ceo dan skitala oko čamaca, i vraćala, uveče, sva mokra. u kijevu je njeno ime značilo. mokraću. za njom su trčala deca vičući njeno ime sa štapovima. a jurili su je i svi garovi, u predgrađu, koje se zvalo podolija, iako je sirota životinja bila, od duga puta, sva čupava, prljava, iznemogla. ona je tužno zavijala, podvijenog repa, i sklanjala se pod noge onoga, koga je, verno, u dalek svet, pratila. sasvim je drugače, međutim, putovao transport iz mošorina. to je bila većina tog sela, te godine, a putovala je pod komandom kapetana maksima zoriča. zorič je bio krivonog, težak čovek, ali lepog lica, sa velikim, okruglim, detinjastim, očima. one su se smejale, na sve i na svakoga. sa njim je pošlo pola mošorina. kad mu je stigla dozvola, iz generalkomande, zorič je priredio, pred crkvom, neku vrstu narodnog zbora, uz veliku viku, i mnogo smeha. pošto, za žene, kaže, niko ne pita, može ih poći, koliko god hoće. pročitav spisak pašporta, reče da od žena traži samo jedno. da ni jednog njegovog čoveka ne ostave bez oprane presvlake, i onoga, što ide uz to. ko hoće, može da ostane. ko, međutim, bude hteo da ostane, na putu, ko pokuša zaostati, na putu, da zna da za njega nema suda, ni mušketa. on će ga, svojeručno, upljeskati, naočigled celog transporta. kad je zbor počeo, neki su hteli još nešto da pitaju, još po nešto da čuju o rosiji. zorič je odgovorio, dvatri puta. odmah zatim povika da je zbor završen, i da niko više nema šta da pita. kreću naksutra. i zaista, naksutra, mošorin ode, uz svirku i pesmu, kao da su selidbe, u daleke zemlje, neki praznici, i sreća. zorič je imao konjanike, preodnike, koji su sačekivali glavninu na prenoćištu, hranom. njegovi kazani su se uveče pušili, a ujutru caklili od pranja i trljanja peskom. u paradnoj uniformi, sa nadodoljenom ženom, on je pravio vizite, kroz svu hungariju, u svakoj varoši, komandantima, i civilnim vlastima, i stvari predstavljao tako, kao da se radi o dogovoru između dveju gospoža, carica, da srba bude u obema, savezničkim, vojskama. gurao im je, pod nos, pašport sa ogromnim, crnim, austrijskim, pečatima, a što je bilo najsmešnije, niko mu ne zatraži da taj papir pročita. o njegovom prolazu pisani su izveštaji, u superlativima. zorič je bio opisan kao veliki kavaljer. a zorička kao velika gospoža. pred njegovim transportom išli su, sve do tokaja, svirači i pevači. pevali su čuvenu pesmu onog doba, iz franceskih ratova, koja je počinjala rečima. tisa se muti. a koja se završavala rečima. da idu u pomoć pemskoj kraljici, slavnoj nemici mariji tereziji. od tokaja, međutim, zorič je naredio da se i dalje peva ta pesma, ali da se, sad, kaže da idu u pomoć rosijskoj carici, slavnoj elisaveti. a kad ga je žena, uplašena, pitala, zar ne bi mogao da sačeka, do kijeva, a ne da pevaju rosijskoj carici, već kroz zemlju, koja je još hungarska, muž bi joj se grohotom smejao. pa bi joj podviknuo. dajana, todo, dajana. nit ko razume šta mi pevamo, nit za to pita. eškuti, judeksi, komendanti, samo što me ne poljube, posle vizita, kad čuju, da odlazimo. znam ja šta meni žele, oni. a šta ja, njima, želim, od kako sam saznao za se, to ti znaš, a ne mogu reći pred decom. zorič je nemilosrdno trošio, putem, a naredio da troše i njegovi ljudi. sve su po selima i varošima, uz put, plaćali. zorič je vikao svom voktmajsteru, davidovcu, koji je nosio kasu. sam ti to, drag dragiću, zapiši. sve zapiši. sve će to moskalj platiti. on je stigao u kijev, još iste jeseni, pre nego što puteve zavejaše smetovi, a nije ostavio, putem, ni jednog mrtvaca. bio je kažnjen u kijevu, jer su, i on, i njegovi ljudi, pri ulazu u varoš, šenlučili. a što je bilo najluđe, uz popratni akt đenerala kostjurina, kolegija je rešila da mu se svaki račun, koji je podneo, plati. u njegovom transportu, kad je stigao u kijev, sve su žene bile začete. a u njegovim aktima, prvi put, pisalo je, za gajde. die serbische geige. one, koji su, međutim, iz bečeja, pošli, pratila je neka nesreća, od početka, do kraja. te iseljenike bio je upisao kapetan sava rakišič. a taj suhonjavi, mrki, uvek namršteni oficir bio je, tih dana, ostao udovac, sa sedmoro dece, i nije rado pošao. pošao je zato, što ih je bio upisao. bio je to stasit, crn, ćutljiv, čovek, lep i još mlad u licu, neobično čist, očešljan, dopeglan, sav u srebru. omiljen kod vojnika, jer se za njih uvek starao. samo, kad bi kažnjavao, kažnjavao je plaho, sumanuto. pred polazak u rosiju, ljudi su se bili prepali, uplašili, od odlaska u nepoznato, i tražili da ih briše sa spiska. on je, mesto odgovora, vikao. povali. i batinao. pa je još dodavao. što ga dečeš? udri. u svom očajanju, neko, jedne noći, uoči polaska, opali mu pištolj u lice, u mraku. njega nije pogodio, pri toj gurnjavi u pomrčini, ali mu je izgoreo celu desnu stranu lica, zulufe i bradu. celog su života, posle, u rakišiča bili obrazi crni, smežurani, modri. stari bečej bio je, tih dana, sav nestao, u kukuruzu, a šančevi đurđa brankoviča, u kupinu. mesto je, baš pre godinu dana, bilo postalo glavno mesto komorskog, krunskog, okruga, pa se naglo bogatilo. neki su hteli da se odreknu puta u rosiju. a protiv kapetana, koji mami ljude na klizavi put iseljenički, vikali su, ne samo austrijske vojene vlasti, već i serbski trgovci, zanatlije i popovi. rakišič, međutim, nije popuštao. on je odgovarao, mračno, nabusito, ženama onih, koji su se bili upisali a sad hteli da ostanu, a koje su mu dolazile, mesto muža, plačući, pred kuću. ne može. obećanje je dužnost. njegova upornost, međutim, napravila je veliku nesreću. bio je arestiran. a došlo je do strašnih tuča, između onih, koji idu, i onih, koji ostaju. najzad je pušten i otišao. odveo je sa sobom sedam kola i četrdeset duša. njegov pogled, pri polazu, nije više gledao u bečej, nego nekud u oblake, mrko. već do tokaja morao je da proda konje, koje je vodio u povodu. imao je trideset bolesnika, koji nisu mogli da koračaju. a imao je i bolesnu decu. višnjevski, u tokaju hteo je taj transport da vrati. vikao je. šta će golje, golići, u rosiji? zbog nekih denuncijacija, rakišič je arestiran, i u tokaju. najzad je pušten, i stigao, nekako, pred novu godinu, u kijev, smrznut, zavejan, sa bolesnicima, koji su pomrli uskoro. bio je, međutim, lepo primljen, u kijevu. oberkomandant u kijevu, kostjurin, naredio je da se saslušaju, ne samo rakišič, i lajtnanti, nego čak i voktmajsteri. pri kraju proleća, zatim, rakišič je dobio odštetu, za sve, što je njegov transport pretrpeo. određeno im je i zemljište, kud će ih naseliti. većina je, međutim, pomrla u kijevu, i nije preturila zimu. kapetan se bio u kijevu ponova oženio, iznenada, nekom ruskinjom, koja je bila udovica, a mlada, lepa, i bogata. bila je prava mati njegovoj deci, od prvog dana u kijevu. kad je proleće granulo, taj oficir se mogao videti, svakog dana, u prozoru svoje kuće, kako sedi, i posmatra, one svoje sunarodnike, koji su bili zadocnili i prezimili u poljskoj, a sad stižu. sedeo je nepomično. bio je navukao crni, ruski, trikorn, na oči, tako, da je na očima imao kao neku mračnu senku. zanimljivo je da ni transport, koji je iz kanjiže petar bojanac doveo, a rakišič, u kijevu, preuzeo, nije dobro prošao. ti ljudi su naseljeni brzo i zemlja im je bila dodeljena, već u februaru, na donecu. međutim, nekako se posle raščulo da je u kanjiži vladala kuga. vlasti su na to pohvatali sve te iseljenike, koje je rakišič bio preuzeo, i poslali ih čak na gruzinsku granicu. uzalud je, posle, rakišič dokazivao da je kuge, možda, bilo u novoj kanjiži, a da su ti ljudi iz stare kanjiže, koja je lepo i uredno trgovište na tisi, u bačkoj, gde kuge nema. dok se to izvidilo, i utvrdilo, ljudi petra bojanca držani su po pećinama, u planini, među forpostima, gde se i danju i noću pucalo, a pucalo tako, da niko nije mogao da pomoli glavu, nad plotom, i ode po vodu. kad ih je rakišič opet vratio, imao je, preostalih, sedmoricu. tražio je da ga premeste, na tatarsku granicu. sasvim je drugače, opet, kapetan nikola šterba došao. taj je izvadio maršrutu i dobio vodiče, kroz hungariju, od samih austrijskih vlasti. odveo je svojih pedeset duša, kao u šetnju, po kijevu. on je pušten, kao da vodi iseljenike koje je u rosiju sam grof merci uputio. šterba nije sa svojim transportom ni putovao. on je išao, na dan hoda, pred njima, i putovao, u kočijama, udobno. međutim, bio je dočekan slavno, dirljivo, u svakom serbskom mestu. odnekuda se bio rasprostro glas da u rosiju nose ruku cara lazara, koji je, za sve nas, dao glavu, na kosovu, pa su serbski komersanti u budimu rešili da šterbu finansiraju. ispod pešte, pre nego što je skrenuo ka tokaju, šterba je ugošćen carski, iako ruku cara lazara nije imao. dobio je na poklon čadore za svoje ljude, koji su uživali u tim pokrovcima, što ne propuštaju kišu. šterba je, i u tokaj, ušao, a la grande. višnjevski ga je svečano dočekao. oni su, mnogo, nešto, ćućorili, nasamo. a višnjevski je, posle, o šterbi, poslao, naročitu, preporuku, u kijev, po ulaku. šterba je tvrdio, putujući, da je od polkovnika horvata, horvata fon kurtiča koji je u međuvremenu u rosiji već postao đeneral dobio pravo da neposlušne meće u gvožđa. a ujedno i to, da oficirima može, još na putu, dati po jedan čin više. iako je tamo, u severnoj hungariji, nailazio još samo na retka naselja, svojih sunarodnika, koji su ga dočekali plačući, šterba je govorio da je to, oko debrca, zna se, zemlja despotska, stefana visokog, a tamo sve do egre, zemlja bakičeva. vlasti su toliko bile zbunjene, i uplašene, da su, čim je prošao, arestirali sveštenstvo šizmatičko, u egri. umalo nije arestiran i šterba, kad je pošao za duklju. on je, međutim, protumačio da je celoj toj uzbuni kriva lakovernost, u nesreći, koja je glavna crta karaktera, kaže, u njegovih sunarodnika. u njegovom transportu, kaže, ljudi su uprtili i nose sa sobom, pred sobom, nekakie ikoni i ripide, pa je valjda, otuda, taj glas, da nose ruku lazarevu u rosiju. nije on kriv što se čovek, u nesreći, hvata, kao davljenik, za famu, kao za slamku. šterba je bio doneo višnjevskom dug spisak oficira, koji su se bili upisali za odselenije u rosiju, pa su zadržani, a neki u arestu. višnjevski je tvrdio da je to glavno znati, da je to vrlo važan dokument, da će to šterbi doneti jedan čin više, a možda i predstavljanje imperatrici elisaveti. čudnovati su putevi sudbine. kartografski materijal, koji je šterba izradio, u to vreme, kod višnjevskoga i, za vreme boravka u kamienecu, za kostjurina ležao je pod prašinom, arhiva, u kijevu. kad su, međutim posle sto godina, godine 1849, rosijske trupe ulazile u mađarsku, da uguše mađarsku revoluciju, ulazile su, preko karpata i silazile do arada, tačno po šterbinom kartografskom materijalu. svi oficiri, koji su, sa šterbom, stigli u kijev, dobili su po jedan čin više. protiv njegovog transporta nije bilo ni jedne tužbe, od strane austrijskih vlasti. na njegovom putu nije bilo ni jednog nesretnog slučaja. nije izgubio ni jednu dušu. po zlu, najviše se pamtio, godine 1752, prolaz onog transporta, koji je išao iz glogovca, a koji je vodio kapetan georg filipovič. filipovič je bio, inače, dobar oficir, naklonjen gojenju, obrijan na temenu, bele brade, iako je bio tek prevalio pedesetu. imao je vrat kao u bika, ali lice malog deteta. on je u glogovcu bio ostavio ženu koju je voleo koja je bila pred porođajem i molila ga da je ostavi u očevoj kući. filipovič je, putem u rosiju, sam sebi prao obojke, sam sebi šio dugmad, a pri tome, uvek, mislio na ženu, i brinuo. prekrstio bi se, kad na nju misli. bio je prava dobričina i njegovi ljudi zajmili su u njega novaca, a retko su vraćali, u nadi da će da zaboravi. tako je i bilo. a zajmili su od njega ne samo lajtnanti, nego i voktmajsteri. prošao je kroz hungariju u najvećem neredu. bilo je tuča, otimanja, silovanja, kud god je prošao. bili su arestirani, štrapacirani, proterivani, ali ništa nije pomoglo. oni su hteli da se osvete svetu, za ono što behu pretrpeli, dok im je došao pašport, da mogu otići. tukli su, koga god su mogli da uhvate, negde, u nekom mraku. tukli bi se po krčmama, i na prenoćištu, prosto da se tuku i da istuku. bili su uobičajili da stanu u neka vrata, u neku kapiju, da prepreče put ljudima, pa da biju. a žene su silovali čim bi sunce zašlo i malo se smračilo. kraj sve dreke filipoviča, morao je da preda vlastima jednog od svojih voktmajstera, palikuću, koji je bio izudarao sudiju u ujhelju, a o kome, posle, nikad više ništa nije čuo. njegovi ljudi smirili su se, tek, kad su prešli u poljsku, u tuđinu, u zimu. a stigli su u kijev, po zimi, mirni, nemi, uzdišući, kao da se ničeg ne sećaju. filipovič je bio oslabio. njegove misli bile su, stalno, u glogovcu. kostjurin je imao o njemu najgore izveštaje, najviše pritužbi, više nego o i jednom serbskom došljaku. njegov prvi sastanak sa kapetanom prošao je vrlo burno. međutim, filipovič se nije ni branio. rekao je njegovom prevashodstvu da su se oni naplatili, i vratili milo za drago, pri prolazu kroz austrijsko carstvo. eto. začudo, kostjurin je to razumeo, i na tome se svršilo. od svih izveštaja, koje je višnjevski slao u kijev o prolazu serbskih iseljenika najčudniji je onaj, koji je poslao o martonošu. martonoš je u rosiju vodio kapetan, petar plemeniti vuič. komandovao je njegov mlađi brat, adnađ maksa vuič. u svom izveštaju o njima, višnjevski kaže da vode samo jedna kola, intov, i u njemu lepu, bledu, gospožu biseniju, suprugu kapetanovu. drugih žena u transportu nema. ostale, prema izjavi kapetanovoj, seli u rosiju, drugim putem, pop, iz martonoša. pola martonoša je pošlo, pola ostalo. ostao je i jedan drugi vuič, kapetan. u svom izveštaju, višnjevski kaže da je vuičev transport sastavljen od mladih, nagizdanih, urednih, konjanika, koji štede konje, koji niti pevaju, nit se smeju, niti dižu graju. idu tiho. ne ulaze među ljude. nisu ušli ni u tokaj. vuič je odbio da mu predstavi ženu. odbio je i njegove savete i naređenja. kaže, on je još austrijski oficir, plemić, a rosijski oficir će postati po svojoj slobodnoj volji tek kad stigne u kijev. višnjevski može biti viši po činu, ali mu nije pretpostavljeni. kapetan je, kaže, odbio da priča o prošlosti. nije hteo da govori, ni o mariji tereziji, koju, svi ostali serbi, psuju. služio je, kaže, gospožu, a služiće opet gospožu. o gospožama se ne govori, kad se ostavljaju, ružno. ćuti se. odoše, kaže, iz servije, jer neće u turke. idu iz austrije, koja daje plemstvo, za kurvarstvo. neće da bude plemić, među takvim plemićima. njegovi ljudi neće da budu sluge. da je mogao, otišao bi bio kao jedan hungarski, husarski, polk franceskom kralju. da nije vere pravoslavne. višnjevski je upozoravao kostjurina da mu se, ti ljudi iz martonoša, čine nepouzdani. sa dobitkom, srba, kaže, rosija čini opasnu akviziciju. vuič istina kaže da će, sad, u rosiji, služiti verno, ali, kaže, koga služi, sve mu je svejedno. to je čovek lep, uljudan, ali nadmen. kad nemaju svoju zemlju, kaže, nemaju čemu da se, u drugim zemljama, nadaju, osim obećanja, koja su ludom radovanja. na svojoj sablji, a ničijoj milosti, on je plemstvo dobio, pa ga tako misle dobijati i u rosiji, a ne treba im ni ljubavi bratske, ni sažaljenja. niko njima nije, već stotinu godina, ništa dobra učinio. nesreća ih prati. a na nesreću, kaže, vuič, prezirom odgovaraju. višnjevski je upozoravao kostjurina da pripaze u kijevu, jer ne idu ovi serbi u rosiju, što pravoslavlje, i bratsku suzu, očekuju, nego slavu i po jedan čin više. sa vuičem je, kod skela, isakovič, o kom je izveštaj, već ranije, poslao, dugo razgovarao. bundžije su to. višnjevski je tražio, od vuiča, da mu kaže, tačno, kako je martonoš ostavio. vuič mu, kaže, reče da je rosija prepolovila njegovu porodicu, a prepolovila i martonoš. zbor, pred crkvom, uoči polaska, završio se, tako, da je polovina rešila da ide, a polovina da ostane. brat jedan je ostao, drugi pošao. a kad ga višnjevski upita, a šta je na to rekao, vuič mu reče. bem ga, ko ostane. višnjevski je vrteo glavom, sa nevericom, kad to ču, i kad mu je vuič to protumačio. u svom izveštaju, taj kuriozum, nije pomenuo. izostavio ga je, što je lako razumljivo, pošto je pisao, lično, za kostjurina visokorodnomu, prevashoditeljstvu, gospodinu generallajtnantu, gosudarstvene vojene kolegije členu, sanktpeterburškoj kreposti i kavaljeru, ivanu ivanoviču kostjurinu. međutim, iako se vuič, inače, vrlo uljudno, hladno, razborito, ponašao, tačno je bilo da je, tako, zbor završio. ta njegova reč se, posle, pročula, po banatu, i postala uzrečica, koju su, i na samrti, ponavljali. uzalud je gospoža bisenija, fina, bleda, lepotica, rođaka patrijarhova, preklinjala svoga supruga da tu reč ne izgovara, pred njom, bar ne pred svetom, da je nekako obiđe, izostavi, vuič je odmahivao. to je, kaže, njegov odgovor, filosofičeski, na sve nesreće, koje prate njegovu naciju, i njega lično, a tako će odgovoriti i kad mu budu rekli da mu je samrtni čas došao. vuič je stigao na miru, u kijev, sedamnaestog novembra 1752, na dan grigorija čudotvorca. nije ništa tražio. odbio je svaku, ponuđenu odštetu. nije, jedan viši, čin primio. tražio je ratnu raspodelu. tako je zapisano u jednom protokolu kostjurinovom. trifun isakovič je stigao, na skele, na tisi, kod tokaja, dolazeći iz varoši debrc kako piše u jednom pismu trandafila devetnaestog oktobra, na dan posvećen prepodobnom jovanu rilskom. datum se može utvrditi iz jedne rečenice tog pisma, gde se govori, o tome, kako se trifun javio u budim, pismom, o novčanim stvarima, ali punim i kletvi, gospože femke, rođake gospože kumre, koja mu je decu odvela. bile su to strašne, i dirljive, kletve, jednog oca, koji je ostao sam, na putu u daleki svet, iz kog povratka nema. transport trifunov, jedan od najvećih, stigao je razvučen, i prošlo je nekoliko dana, dok su se svi opet okupili, oko skela. trifun je imao u svom zbegu mnogo dece i žena. mnogo bolesnika. mnogo sirotinje. mnogo prosjaka. prolazio je, tako, da se, izdaleka, činio prolaz prosjaka. međutim, i najgore pijanice trifunove bile su sad tihe pijanice, njegovi bolesnici bili su nemi bolesnici, a prošao je i bez tuča. taj transport se mnogo namučio pri prelasku tise, skelama. konji su se bili uznemirili, padali u vodu. žene su vriskale. deca plakala. trifun, na konju, umorio se grdno, a prešao, tek kad je mrak počeo da pada. višnjevski mu je naredio da nastavi put odmah, idući dan, bez zadržavanja. snabdeo ga je hranom, potkovicama, vinom, jer je voda pijaća, te godine, bila nečista. postmajster hurka našao je prenoćište za trifuna, u jednoj kući na kraju tokaja, ali je trifun ostao, kod kola. tih, odeven sav u crno, ponizan, postmajster je došao trifunu, sa porukama višnjevskoga i pavla isakoviča. od strane višnjevskog poruka je bila da će, idući dan, doći, da vizitira. od strane pavla, da je trifunu, njegova kuća u tokaju uvek otvorena. a da ima pismo, koje mu šalje snaha, varvara. postmajster mu je ispričao da su ga čekali, ali da su đurđe i petar, zbog pozne jeseni, već otišli iz tokaja. pavle ga čeka. hurka je, vrativši se, iz te vizite, pričao, višnjevskom, da je tamo, na skelama, mnogo jada, da trifun ne razume ništa, ni nemeckog jezika, da liči na razbojnika, a da ima mnogo bolesnika. hurka je, kao čudo, saopštio višnjevskom, i to, da pavle nije išao da vidi brata, a da je trifun dreknuo, pri samom pomenu pavlovog imena. pismo koje mu je doneo, od familije, spustio je u čizmu, i ne pročitavši ga, a ništa nije pitao za pavla. pitao je samo za kovača. vatre gore na obali tise i logor je sav žalost i nesreća. i pavle je saslušao postmajstera, mirno, sa nekim čudnim osmehom, kad mu postmajster opisa trifuna i kad mu reče da pismo nije hteo ni da pročita, a da za njega, pavla, i ne pita. hurka je prećutao, da ga je trifun opsovao, pri pomenu pavlovog imena. hurka, koji je kod višnjevskog, uveče, svirao u flautu, a govorio nemecki, mogao je samo da nagađa, koliko su trifunove psovke, pri pomenu pavla, teške i ružne. trifun ih je bio izgovorio slavonski. hurka je bio zelenaš, pezevenk, podlac, a viđao je, i u svome svetu, mržnju, i brata, na brata, ali u njegovom svetu, sve se to zbivalo, kao što se, u crkvi, papežničkoj, tiho, prepodobno, čita molitva. i širi blago rukama a praznina zatim sklapa. trifunov pogled, zakrvavljenih očiju, pri pomenu pavla, i pavlov osmeh, čudan bože me prosti, kao u ludaka bili su nerazumljivi, za tog bledog, poniznog čoveka, koji je živeo sam i nije imao familije, nikoga. višnjevski mu je naredio da se, u isakoviče, dalje, ne meša. odjahao je sam do logora trifunovog, sutradan, i prisustvovao polasku trifunovog zbega, prema varoši ujhelj. trifun je tamo imao da sačeka dalja naređenja. višnjevski, tog dana, niti je zvao pavla, niti je svraćao pavlu. isakovič je, posle petrovog odlaska, nestao, kao da je u zemlju propao, a u njegovu kuću nije više dolazila, ni gospoža julijana, ni gospožica birčanski. kroz baštu, u kuću, ulazila bi, pred veče, pralja, mlada, lepuškasta, koju je pavlu bio našao hurka. a na pragu, kad pavla ne bi bilo, sedeo je samo stari sluga, koji je čekao, da isakoviča odvede, do jaroslau, a koji je govorio samo hungarski i ni jednu reč drugog jezika. i njega je pavlu bio našao hurka. trifunova sirotinja, pri prolazu, tuda, bila je tim upadljivija, i tužnija, što je jesen u tokaju, baš tih dana, bila kao neka nebesna vatra. sunce je sjalo toplo, bleštalo, treptalo. u kuće se uvlačio, i ljude opijao, miris grožđa, iz vinograda. okolna brda i šumarci u daljini bili su crveni, kao da su, zauvek, preliveni bojama zalazećeg sunca. noći su na vodama, oko tokaja, bile pune zvezda. pavle je, sutradan, na konju, sačekao polazak trifunov, ukraj jedne šume, pored druma, koji i nije bio drum, nego krčevina, koja je bila probijena, između dva brežuljka. hteo je da vidi trifuna koga je jako voleo kako odlazi. da ga vidi, iako je znao da ga neće moći videti, izbliza. to je bio, za pavla, završni doživljaj, pri odlasku iz austrije, koji se u njegovoj kući, docnije, u rosiji, često prepričavao. da trifun neće ni da vidi, očima, svog bratučeda, bila je, za sve isakoviče, velika sramota, i neshvatljiva. za pavla, doživljaj, kojem se, zaista, nije nadao. koji ga je kao dotukao. da se to događalo u temišvaru, ili mahali, razumeo bi bio trifuna bilo je takvih svađa, i pre, u njihovim familijama. ali da sad, u tuđini, na putu u neizvesnost, posle tolikih nesreća, brat neće, ni da vidi, brata, to je za pavla, koji je bio ponosit, bila neka zmija u grudima, koja za srce ujeda, neka vatra u glavi, koja stvara mrak u očima. a nije trifunu bio ništa kriv. da je pavle mogao da pročita pismo, koje je trifunu varvara poslala, bio bi se još više zbunio, jer je sirota šokica pokušavala da odobrovolji trifuna, dirljivim rečima i suzama. piše, kaže, 1752, leta gospodnjeg meseca oktomvrija 26 den. plemenitorodnom gospodaru, šogoru svom, sa suzama u očima moleći ga da u tokaju zaboravi gnev svoj na brata i nesreću svoju koja se i pavlu desila. smert onih koje smo ljubili treba da nas učini meka srca prema svima koji su stradalni. pavle za pokojnom đinđom ne manje ot njega, trifuna, slezi proliva. sam samcit po svitu luta. zar da izgubi i familiju i sladost ljubavi onih koje mutna tisa nosi sa istoga splava i skele ko znaje kuda? neka se seti majke svoje koja je nad njima, obojicom, ruke u plaču širila, i neka oprosti pavlu i da je kriv, a znaju da nije. ona, koja je uljez u njihovoj kući, pa vidi bolje, preklinje ga, tako joj života i ponosa imena njihovog radi koje nosi sad svetom tajnom venčanja, da pruži ruke svoje i poljubac bratski pavlu koji sriće nema ni dece ni igde ikoga. trifune brate, molim te, učini tako pa da se svi nađemo opet u kijevu da bismo ljudski živeli i da i bog i ljudi vide da smo u ljubavi kojoj samo smert može učiniti kraja. konj kojeg je pavle jahao a bio pozajmljen zastao je bio, frkćući, pored jednog panja, na izmaku šumarka, pod kojim je, na jedno dvadesetak koraka, prolazio put. pavle je bio, iznad puta, i nehotice, prikriven u žutom lišću koje je opadalo. vreva je na drumu bila velika. kola su cvrčala, psi su lajali, konjanici su se dovikivali, a ljudi trčkarali oko točkova, kočeći, cepanicama. pavle poznade trifuna, u košulji do pasa, na konju, na drugoj strani druma. jahao je ukorak pored redova kola, koja su se nastavljala i belela, svojim, od kiša opranim, arnjevima. sa trifunom su jahala dva husara. ispod starih hrastova, iznad jarka, iz sedla, pavle tad viknu, ni sam nije znao zašto, ime trifuna. bilo ga je obuzelo neko suzno sažaljenje prema starijem čoveku, sa kojim je bio odrastao. trifun se trže i zablenu u šumu. konj poče da se vrti pod njim. zablenula su se bila i dva husara. glas ljudski je odjekivao u toj krčevini, nadaleko, i sa daleka. jedan od slugu trifunovih primeti, u zelenilu, iznad druma, konjanika, a valjda poznade pavla. uzviknu, ispruživši ruku, i pokaza ga. u tom trenutku, pavle je, raznežen, ugledavši trifuna, skupio uzde, i hteo da okrene konja, i da ga potera, nizbrdo. konj frknu, pri obilasku panja, pa zastade, iznenada. pavle je tad već video, jasno, lice u trifuna. vide kako se to lice mrači i kako ga bratučed gleda, kao vuk, zakrvavljenim očima. u idućem trenutku primeti kako trifun trže pištolj iz sedla. u magnovenju ugleda i plamen iz pištolja. oseti, kao neki bič, vetar, koji mu skide trikorn s glave. trikorn mu pade u travu, a on, na temenu oseti još, kao udar biča. trifun ga je gađao pravo u glavu i promašio je s prsta. pucanj je bio tako strašan, neočekivan, brz, da pavle prevuče rukom preko čela, da zbriše krv. levom rukom je jedva zadržao konja, da ga ne prevrne u jarak. video je, u isti mah, i to, kako husar zgrabi za ruku trifuna i kako se oko trifuna učini velika graja. trifun je, očigledno, pokušavao da opali, i iz drugog pištolja. pavle, i nehotice, ne znajući ni sam zašto, steže konja i stade trifunu na metu, mirno, kao turčin od drveta, na kom je sirmijska husarija vežbala pucanje iz pištolja. iz gužve, međutim, koja je oko trifuna nastala, pavle vide kako se trifun otima, kako mu se konj prope, i kako ga trifun udara, pesnicom, pa odjaha. sluge su nešto dovikivale pavlu, mlatarale rukama, a zatim odjuriše, i one, za trifunom. dug red kola nije bio čak ni zastao, nego je nastavio da se kreće, kao neka gusenica. vika je bila velika. pavla je bila obuzela neka neizmerna žalost, i tišina. nije više video, ni kako se trifun udaljava, ni kako mili dug red kola, ni njihovu sirotinju iz mahale, kako, umorno, kraj kola, korača. video je tako mu se pričini sebe samoga, kako izide iz sebe samoga, i odlazi i nestaje za trifunom, za kolima, za dugim redom kola. konj pod njim je bio stao, drhćući, ustuknuvši. pavle tek tad skliznu iz sedla i podiže svoj trikorn. vide da ima oprljenu rupu. pade mu na pamet da je isto onakva, kakva je bila ona, kad mu je, na onom proplanku, tekla, trikorn na vatru bacila. posle onog silaska iz šumarka, kud ga odvede, da hvataju leptirove. pavle je dugo sedeo na pragu svoje kuće, pognute glave, u šakama, tog dana. imao je na licu onaj čudan, ludački, osmeh, koji je varvara u tokaju prva primetila, a koji je začudio bio i anu i đurđa. mumlao je i mrmljao je samom sebi. sutradan, pomoću postmajstera hurke, pavle je nabavio nekoliko rifa svile, koju je, sa nešto talira, ostavio za sobaricu hurkinu, koja mu je prala presvlaku, odnosila je na pranje i donosila. hurka je čak našao i neke, srebrne kopče, za pojas, koje je isakovič poslao za gospožu julijanu i gospožicu dundu, sa nekoliko reči pozdrava. dva dana posle odlaska trifunovog, obračunavši sa postmajsterom, pavle je otišao iz tokaja, bez zbogom od višnjevskoga. put u rosiju vodio je u visinu. u porodici isakovič, pričalo se da je sa polaskom u rosiju pavla isakoviča, nastala, u njemu, velika promena. promenio je bio i svoju narav, i svoju dušu. i osmeh je svoj promenio. smešio se bezumno. trag jego blagorodija, i njegovog života u rosiji, ostao je, donekle, u pismima koja je pisao, iz rosije, svom poočimu vuku, i svom bolesnom rođaku, isaku isakoviču, u neoplatensu. mi sad znamo šta je, posle, sa isakovičem, u rosiji, bilo, kako se u rosiji proveo, i kako je završio. to je čudnovata i neverovatna priča. dan, kada je iz tokaja pošao, njegov rođak beleži po starom kalendaru kao dan mučenika averkija, a to je bio 22. oktobar godine 1752. papežnici su taj dan svetkovali, u neoplatensi, kao dan nekog svetog karla boromejskog, koga kao i averkija niko nije znao. i za jedne, i druge, to je bio petak. uoči toga dana, u tokaju, mesec je bio pun. isakovič je tog dana bio poranio i krenuo u zoru. višnjevski mu je bio, preko postmajstera hurke, našao kola, da mu prtljag odvezu, a poslao ga na jednu adresu, u ujhelju. od ujhelja je, zatim, isakovič jahao, na konju, brđanu, koji je bio krotak i ličio na mirnu mazgu, to jest, pošto mirnih mazgi nema, na mirnog magarca kakvi su magarci, na brdu. pred pavlom je jahao vodič, hurkin, koji ga je vodio do varoši jaroslau, u poljskoj. kao što je bio i đurđa i petra odveo. to je bio slovak, čovek brz, a ćutljiv, koji je ćutke jahao, ćutke jeo, a pavlu, ćutke, kad isprednjači, rukom mahao. isakovič je, tako, imao osećaj da, ćutke, odlazi u planinu, da ga, ćutke, vode nekud u visinu. za pavlom su se kretala, lagano, kola, koja mu je bratučed ostavio. i čoveka, koji je kraj tih kola koračao, našao je bio hurka. do ujhelja je pavle putovao lako. od ujhelja je put bio teži i mnogo je, do duklje, krivudao. išli su i nekim šumskim, poprečnim, putevima. a taj drum, u karpatima tek nazidan ličio je više na krčevinu, nego na put carski. u poznu jesen, sa svih strana, iz hungarije, putnici, koji su išli u kraljevstvo poljsko, skupljali su se na duklju, a svi su grabili da, karpate, što pre pređu. bili su uplašeni da ih ne stigne nevreme, o kom se pričalo, da je, u karpatima, strašno. oluji, provale oblaka, poplave prema pričanju putnika ređaju se tamo. a znalo se i to, da će kroz mesec dana, tamo gore, sve biti u snegu. mrtvo, pusto, zavejano, neprolazno. medvedi će silaziti na drum, danju. čopori vukova počeće da prate putnike urlikom, u sumračju. prolaz isakoviča, međutim, nije zabeležen, po tim brdskim naseljima, ni u knjigama postmajstera na tom putu, ni u knjigama sveštenika po selima, koji mrtve zapisuju, na groblju. po krčmama, niko nije pamtio čoveka, koji je putovao usamljeno. konjanik usamljen, prošao bi, i nikakvog traga za njim ne bi ostalo. jedna kola, više, ili manje, na drumu niko nije pamtio. ako bi neki putnik zadocnio, a sneg ga zavejao kad otopi, u proleće, putnici bi, katkad, ugledali, kraj puta, ljudske kosti, ili par čizama, koje je vuk oglodao. nikad se nije znalo, posle, ko je to, tako, u karpatima, završio. međutim, pavle je, iz ujhelja, bio pošao, u prirodu skoro pitomu, skoro idiličnu, u zelenilu, kraj puta koji se u daljinu, i planinu, peo. sve je žutelo, crvenelo, sjalo, bleštalo, na jesenjem suncu. jesen je, i te godine, u tom kraju, bila lepa i topla, a sunce se tog dana rađalo, iznad ujhelja, veliko, svetlo, na nebu tako vedrom i plavom, kao da je uvek tako plavo, i kao da će večno biti plavo. samo je u daljini, u planini, nekoliko oblačića skakutalo. iako su austrijski taliri, marije terezije, u to vreme, bili, svud u evropi, primani, rado, a imali dobru, poznatu, cenu, hurka je bio isakoviča nagovorio da mu dozvoli da mu on pripremi, i nakupuje, stvari, koje u rosiji imaju još bolju, dvostruku, stostruku, cenu. sav u crnom odelu, tih, ponizan, postmajster se, pred odlazak pavlov, u tokaju, potrudio da, po okolini, po osiromašenim, plemićskim, kućama osiromašenim u ratu pokupuje pavlu sijaset stvari, koje su se prodavale bolje, daleko bolje, u rosiji, nego srebro. u kolima, pavle je tako vukao za sobom čitavo blago. nove, husarske, rosijske popone, kurtke, čakšire, čizme, mamuze, kakve je samo višnjevski imao. nekoliko novih pištolja, među kojima su bila dva franceska. a pored toga i sijaset srebrnih dugmadi, kopči, noževa, kamiša. bilo je u kolima, i pavlovih košulja i gaća, obojaka, a kupio mu je bio hurka to jest prodao jeftino, kao da je kradeno, i nekoliko skupocenih burmutica, prstenova, medaljona, za koje mu hurka reče da se u kijevu plaćaju, među oficirskim ženama, basnoslovno. sve je to, kaže, u okolnih hungarskih plemića nabavio. kola su, osim toga, vukla, za pavlom, i nekoliko burića čuvenog, tolčvanskog vina, ali ne višnjevskovih, nego kupljenih za isakoviča. ti burići, govorio je hurka pavlu, otvoriće mu, u kijevu, vrata, i ona vrata, koja ni suze ljudske, pa ni zlato, ne otvaraju. isakovič je, sve to, primio, kao pod moranje, i isplatio hurku. docnije je uvideo da mu je postmajster, ko zna zašto, učinio veliku uslugu. isakovič se, kad je stigao u kijev, raščuo, po bogatstvu. bezbrižnost pavlova, vedrina, na duši, kad je iz ujhelja pošao, imali su, međutim, sasvim druge razloge, nego to. ti razlozi nisu bili kupovine, ni stvari vidljive, ni stvarnost, nego neko uobraženje. pavle je bio uobrazio da nekud, naviše, na visinu, ide. njegov put, koji se peo u daljinu, na planinu, vodio je u rosiju. sunce je nad tim visinama sjalo, tako svetlo. kao i garsuli, onaj krfljanin, krigskomisar, u temišvaru, i pavle je, iznenada, spazio veliku svetlost, silinu, moć, divotu sunca, koje nas sve greje u životu. samo dok je uškopljeni garsuli obožavao sunce, jer mu je grejalo njegove podnadule noge, pune vode, pavle je osetio sunce, da mu blista, kao neka sablja, na čelu. bio je podigao glavu, jašući, pogureno, u daljinu. išao je dignute glave u susret suncu. posle sat, dva jahanja iz ujhelja, isakovič je počeo da zalazi u šumu i da mumla konju, i samom sebi, u svojoj samoći. primetio je bio da je zašao u jedan svet, koji nije znao, koji dotle nije ni gledao, a koji mu se sad činio još čudniji, nego svet u kom je dotle živeo. kao i ostali sunarodnici pavlovi, ni isakovič nije razmišljao, nikad, o prirodi, niti zagledao šumu. šuma mu je bila, kao i sva priroda, blizu. šuma kao šuma. sad, jašući tako, u tuđinu, začudi se, kako se pred njim otvaraju, veliki, kao crkve, šumarci hrastova, bukve, sa isprepletanim granjem, sa ogromnim, čvornovatim, stablima, sa ogromnom kišom žutog lišća, koje vene i koje je opadalo. prvo ga je začudilo sunce, tog dana, tako ogromno, svetlo, veliko. zatim ta šuma, koja se učini neprohodna, kroz beskrajno zelenilo. a bio je tog dana zamišljen, i zato, što, eto, pomisli da, iako putuje sam, nije više sam, nego samo jedan od onih mnogih, koji u rosiju idu. pavle je zaista bio, za nekoliko meseca, u beču, na slepoočnicama, osedeo, a onako visok, umoran, malo se i pogurio, iako još nije bio stigao ni četrdesetu ali se na tom putu u rosiju još jednom ispravio. odlazio je, osećao je, zauvek, iz jednog sveta, u kom je dotle živeo, u kom ostavlja, ne samo svoju kuću u temišvaru, ne samo rođake, koji ostaju, ne samo ženin grob u varadinu, nego i čitav jedan narod, kom je pripadao. sa čuđenjem je ulazio, sve dublje, u tu šumu, isprepletanog drveća, koje se crnelo, granja, koje se nad njim nadnosilo, čvornovato, a koje beše, za njega, nešto novo, čudno, sad, kao da ga je prvi put u životu ugledao. jesenji zraci sunca, kroz tu šumu, izazvali su bili čudno šarenilo, u zelenilu, i žutom lišću, koje je opadalo, a i to žuto lišće bilo je šarenilo žutog manje, više, crveno, mrko, mrtvo. nad pavlom se bilo sklopilo, mesto neba, jesenje drveće, koje se, bezbrojno, širilo, sve dalje u brda, sve više, u visinu. a kad bi se u sedlu osvrnuo, činilo mu se da se, sad, valjda, širi, dole, ne samo po tokaju, otkud je bio krenuo, nego i po okolini i krovovima beča, gde je bio, i po dunavu, koji nije zaboravljao. da se širi, kroz celu ravan hungarsku, a pada i na budim, i na rab, i na vizelburg, kud je prošao. ta svetlost jesenjeg sunca nije se probijala samo kroz krčevinu, pred njim, nego i kroz njegov trikorn, njegovu kurtku, kroz njegove grudi i kroz oči, kad bi ih sklopio. njegov konj, brđan, nije žurio, ljuljao ga je ravnomerno, kao što decu u kolevci ljuljaju, ali je odmicao u brda, lako, korakom, brzo, sigurno. panjeve je obilazio. dugim repom ih je samo dodirnuo. nije samo zbrka i zamršenost granja i stabala bila čudna, u toj šumi, nego i senka svega toga, na tlu, kud je konj prolazio. čitav jedan svet senki, na travi, u šipražju, koji nikad dotle nije bio zapazio. kad bi skliznuo sa sedla, da ispruži noge, i počeo da pešači, još čudniji je bio šum lišća svelog, koje je, koračajući, pred svojim korakom, dizao. lišće bi uzletelo pred njim, zalepršalo i padalo, kao bezbrojni, žuti, crveni, mrki, mrtvi, leptirovi, koje vetar podiže, ali koji krilima više ne mašu. što je drum dalje odmicao, od ujhelja, u brda, lišće je bilo sve gušće opalo i ležalo, na zemlji, uvelo. šumsko drveće, grane kao neke ruke, sve su bile više isprepletane, u mraku šume, u koji je ulazio. a u daljini se pojaviše planinski vrhovi, i suvati, na kojima je sve bilo prazno. iza dalekih vrhova bilo je samo nebo. čudan je bio taj osećaj da put u rosiju ide sve više u visinu. da li pod utiskom ljuljanja u sedlu, kad bi opet uzjahao, ili sanjivosti, jer je bio neispavan već davno, isakovič je, odlazeći u karpate, imao osećaj, da se rastaje, sve više, od svega što je prošlo. u njegovim mislima, kao u tom šumskom mraku, kao u tom šumskom, isprepletanom, pokrhanom, granju, među tim senkama, kroz koje ga je konj nosio, a kojima kraja nije bilo, prođoše, još jednom, ljudi i žene, od kojih se nedavno bio rastao. vide, u crnom somotu, u crnim kolima, krigskomisara, garsulija, onakvog, kakav beše u temišvaru kad ga je okovao. on ga je u beču dugo tražio, pomoću agagijanijana, ali ga nije našao. vide i namćora kopšu, kako sedi na tronošcu u svom comptoiru, a činilo mu se da ga vidi u staklenom izlogu, u kom je, na crvenom somotu, talire, koji se bele, izložio. javi mu se u sećanju agagijanijan, sav tužan, jer ga je volkov bio, štapom, odalamio, i jer mu se to prvi put bilo desilo, otkad je rusa služio. a javi mu se i volkov, koga je, začudo, uvek uz gospožu evdokiju zamišljao, sa kojom se slaže soveršenno. učini mu se, da ga čuje, kako mu opet dovikuje, svoje, uobičajeno. no, kapetan. ne grustjite po prošlomu. kad mu se višnjevski, bled, otmen, lep, ukaza u sećanju, okrete glavu. a skoro se nasmeja, kad, u mislima, ugleda kajzerlinga, velemožnog gospodina, koji pati od kijavice i drži noge u šafolju. božič mu se učini, čestita starina, zločinac, u kom je prvi put video, koliko zla ima u čoveku i u sunarodniku. božič ga je pratio očima, zrikavo. zlo, u njegovim sunarodnicima, zlo, učinilo se isakoviču, na tom putu u rosiju, glavni uzrok, da toliko nesreće ima u svetu, u kom je dotle živeo. najzad, ugleda, u mislima, i božičku, golu, ludu, lepu, divnu, burnu, crnu, zadihanu. učini mu se da čuje, kako ona, isprva, uzdiše, a zatim krikne, od uživanja. od te slike u sećanju, pognu glavu. međutim, njenoj ćerci doviknu, veselo. stoj. stojko. tako je to devojče počeo da naziva, jer se uvek žurila. njen smeh je osećao, još uvek, kao neki melem, utehu, a osluškivao, iz prošlosti, kao neku fontanu. pitao se, da li će videti fontane u petersburgu, koje je petar veliki toliko voleo. fontane su se isakoviču, na njegovom putu, u beču, učinile nešto najlepše, na svetu. pomislio je da bi smeh ćerke gospože evdokije tako rado čuo, još jednom u životu. nije bilo prošlo ni pola godine, otkad taj, inače tako oholi, kruti, a strogi, moralni, isakovič, iz temišvara, krenu, a koliko se bio promenio. setio se, u tom svom dremežu, i trandafila, u budimu. mrmljao je nešto, pri tom sećanju, a gospoži femki je sav njen nemoral oprostio. veselje, u životu, učini mu se da je, jedino, čoveka, dostojno. kad je o svojoj familiji razmišljao, bilo mu je žao tasta petrovog, koji je, sam, u novom sadu, u svojoj velikoj kući, ostao. pavle je zamišljao senatora stritceskog bahatog, nadmenog čoveka kako neće ni sa svojim slugom, koji je isto tako ostario, da progovori koju reč. nego sedi, sam, kraj sveće, u sumračju, sa svojim kerušama, a misli na svoju ćer, varvaru, koja je otišla daleko. nije, dabogme, ni u njegovoj familiji, sve, bilo, uvek, tužno. seti se prekoputa kuće stritceskove kuće đurđevog tasta, senatora bogdanoviča. anin otac imao je u kući veselo društvo. iz te kuće su često izlazili, o ponoći, sirmijski husari, koji su dolazili, kod senatora, na vino, ali i da se udvaraju senatorki, gospoži agripini bogdanovič, koja je tek bila prešla četrdesetu, a bila lepotica, na glasu. ti mladi lajtnanti, i sekundmajori, dolaziće, tobože, da se za svoga joldaša, đurđa, raspituju, ali, u istinu, da malo senatorku potpale i zagreju. sve, razume se, toliko, koliko je nacionalni moral dozvoljavao. kad bi senatorka sinula, a lajtnanti počeli da uzdišu, bila bi već ponoć, i vreme da odu. lajtnanti su se onda praštali učtivo, ljubili domaćicu koja je prevrtala očima u ruku, a senator bi ih ispratio. kad bi se vratio u kuću, zatekao bi senatorku, zamišljenu. ona bi ga uzela pod ruku i prošaptala. jašo, serce, mazi me malo. a senator prešao šezdesetu našao bi se onda u čudu. đurđe bi se tresao od smeha, kad bi to pavlu, pazeći da ga ana ne čuje, pričao. jašući tamo, iznad varoši ujhelj, u brda, u žutom lišću, isakovič se, kroz te uspomene, zauvek, od svog srema, praštao. sve je to bila prošlost i sve je to bilo, zauvek, prošlo. ono, što bi ga porazilo, kad bi se toga setio, bila je promenljivost ljudske sreće, i u tom, prošlom, životu. sreća je ljudska bila tako nestalna. dovoljna je bila neka, iznenadna, selidba, neka bolest u kući, neka nesreća familijarna, neka svađa, neki dug dužniku, nestašica novca da o nesretnim ljubavima i ne govorimo pa da sretan čovek postane nesretan, kao da sretan nikad nije ni bio. ljudi su gubili sreću, kao prosjaci, kad ih psi povijaju, torbu. setivši se trifuna, pavle je bio sagao glavu. sećao se, kako je starog kapamadžiju, grozdina, trifunovog tasta, ostavio, u rumi. pred polazak, grozdin je priznao pavlu da zna da mu je trifun upropastio ćerku, i da ga je kumra ostavila, iako su u braku imali šestoro i živeli sretno. starac je ostao, zaogrnut kaputom, ispod dudova. rekao je pavlu da mu se i ne živi više. pavle se pitao, u tom sećanju, gde je uteha za čoveka, kad ga takve bede snađu? on je sebe tešio mišlju da je za sebe, utehu, eto, našao, u toj rosiji, kuda svi oni idu. počeće pomisli neki nov život, tamo. a što je prošlo, zauvek je prošlo. pavle je imao prvo prenoćište, na putu za duklju, kraj jednog bednog, rusinskog, naselja, u jednoj brvnari, kroz koju je mesec prosijavao. u šumarku, uokolo, zraci meseca stvorili su bili čitavo čudo. činilo se da, i okolna brda, i nebo, sijaju. kao i svako veče, od nekog vremena, noću bi se sećao svoje žene, koju je sahranio. tek sad, u sećanju, on je razumeo, koliko ga je to ljudsko biće volelo. pomešana sa licem i stasom gospože evdokije, u sećanju, od kojeg je bežao, njegova, mrtva, žena vraćala mu se i na tom penjanju u karpate, na putu u rosiju, kad bi zaspao. ležeći na slami, pod kolima, pavle bi kad bi mu se ona javila u snu šaputao nešto, prevrtao se nemirno, i, mada na danu ni za šta ne bi suzu pustio, imao je, kad se probudi, u očima, suzu. vide, kao da je tu, na izmaku šumarka, u mesečini, kapiju senatora bogdanoviča, đurđevog tasta, u novom sadu, kad mu je u kuću išao. a prekoputa te kuće, kapiju senatora stritceskog, čija je ćerka bila tada zamakla za oko petru. jednom, u prolazu, u toj kapiji, pavle je bio ugledao varvaru, sa sudžukom u šaki koja se prepade od visokog, nagizdanog oficira i ostade tako, nepomična, zagledana u njega, kao da ju je omađijao. a u idućem trenutku pobeže, kao da će da je odnesu. pavle, u tom trenutku, začu nečiji smeh, i ugleda, u prozoru, lice jedne mlade žene, i ozbiljno i tužno. video ga je samo kao u magnovenju, jer je to lice odmah zatim nestalo. sad je svaku crtu tog lica pamtio i video ga u mesecu, video u vodi, video, katkad i u stakletu, svog prozora, po kućama, gde je živeo. čelo te lepe pojave bilo je bledo i ledeno, a usta, međutim, vesela, kao da jede crvenu trešnju. oči su bile tamne, toliko, da su se, pod dugim trepavicama, činile da gledaju ukoso. na njima opazi neku tamu, kao maglu, žalosnu. kći čuvene lepotice, petričevičke, imala je nežnu lepotu duguljastih glava, sa ogromnom, gustom, crnom, kosom. lice žena, koje dugo čekaju, ali kad zavole, vole bezumno i nemo. kad je petru o tom pričao, bratučed mu reče da je to video poćerku stritceskovu, koja se bliži tridesetoj, koju bi rado da udadu, a koja je i lepa, i dobra, ali nema miraza, kažu, a malo je nagluva. petar isakovič bio je, u to vreme, prvi, ušao u šokačku kuću. u sećanju, na tom prenoćištu, pavle se sećao i kako ugleda, prvi put, svoju buduću ženu, vrlo dopadljivu, i po stasu. bila je prešla ulicu. nestade, kao što srne, kad pretrče, nestaju. pavle vide samo vitku, brzu, mladu ženu, lepih nogu, koja je bila zadigla suknju, jer je, tog dana, bila pala jaka kiša, i ostavila za sobom bare, i blato. iako nije bio ženskar, oseti kako je to stvorenje plaho, lako, a lepo u koraku i trku. pretrča iz jedne kuće u drugu, kao što senke preko sokaka pretrčavaju. pavle je mogao da zapazi samo vrtlog sukanja, oko njenih nogu. njena su ramena, tog dana, bila gola, u letnjoj haljini, a pocrnela od sunca. ona ga nije bila opazila i uđe u aninu kuću. on je tu varvarinu rođaku video, prvi put, izbliza, tek kad je prvi put ušao u senatorovu kuću, sa petrom. no i tada nije još, sa njom, ni reči progovorio. u kući je bilo, tog dana, puno, a siromašna rođaka senatorova izišla je, kad sirmijski husari uđoše da ostavi varvaru i senatora same jer oficiri behu došli da varvaru, a ne nju, gledaju. međutim, pavle je zapazi, kako sedi, kraj zida, u nedoumici. sedela je, ispod jednog ogledala, u plavoj krinolini, a držala u ruci crnu lepezu. grudi su joj bile otkrivene mnogo, prema onovremenom običaju. gledala ga je, netremice, kad je ušao. iako isakovič nije bio ženskar, njegova noćna boginja, i luna, iz teatra, nabrbljala mu se mnogo, pokazujući mu, šta je u kojoj ženi dobro, a šta ružno. koja žena ima lažnu kosu, i zulufe, a koja ima jastuče na turu. kavaljeri su, u to doba, nosili, oko cevanice, čak i lažnu muskulu, a žene, koje nisu imale grudi, ispod riševa, klupče. razlika, međutim, između njegove boginje noći, u teatru, čiju je familiju izdržavao i plaćao, i ove siromašne rođake, bila je velika. isakovič je to, iako nije bio ženskar, zapazio. njegova plavuša, bečlika, bila je raspoložena, za ljubav, uvek, ali ništa više, za nju, nije bilo novo, ni poljubac muškarca, ni uzdah pri uživanju, ni ljuljanje strasno, u muškom zagrljaju. davno se ta bečlika beše naljuljala, gola, u teatru koji je plaćao neki grof duraco. kirasiri su je znali, i golu. ova crnomanjasta, vitka, devojka koja se bliži tridesetoj bila je netaknuto zlato. bila je prebledela, smrtno, kad joj rekoše da je taj došljak, iz sirmijskog polka, doveden u kuću da je vidi. pri samoj pomisli da će, za tog čoveka, da je udaju, njene su ružičaste nozdre stegle se, tako da je jedva mogla da diše. stajala je kao ukopana, kad je prolazio, a istrčala sva sretna, kad je senator mahnuo rukom. srce joj je kucalo, tako, da ga je čula u svom uhu, a bila je pocrvenela, jako. kad se varvara udavala za petra, a ona za pavla, katinka je pričala svojoj rođaci, u stidu, da joj kolena drhte, kad joj pavle prilazi i da će to tako biti i u braku. stritceski, koji je bio rešio odmah da provodadžije održe prvi sastanak u varadinu, bio je primetio da njegova siromašna rođaka ne skida oka sa pavla. sa tog prvog prenoćišta u karpatima, isakovič je, posle jedne neprospavane noći, krenuo rano. uspomene na njegovu ženu, bile su se, pred zoru, pomešale sa uspomenama na gospožu evdokiju. stideo se toga. želeo je da, što pre, ode. dan je bio opet topao, jesenji, ali je sad jesen bila utonula u neku maglu, koja je imala skoro ružičastu boju. u toj magli bile su, i šume kraj druma, i brda, koja su bila sve viša, i zalazila, u daljinu, u neko nevidljivo rumenilo. kroz tu maglu lišće je, sad, opadalo. u toj magli cvetalo je još i zimsko cveće, po baštama, u jednom malom selu, kroz koje je prošao, uz viku konjušara i tup udar drvoseča, koji su krčili šumu. planina, šume, drveće, koje je bilo blizu, drum, kola, sve je bilo utonulo, pred njim, i iza njega, u tu čudnu, providnu maglu, u kojoj je jesenji predeo menjao, svaki čas, boju. bio je rumen, pa žut, pa mrk, pa crn na vrhu, a u dolini, dole, plav, kao neko nebesno plavetnilo, koje je palo na zemlju. dolinu reke ondave, tako, isakovič je pamtio, kao neko čudo. vide srebrnu jasiku. vide lišće u zlatu. vide kamenje, po vrhovima, kao da je drago kamenje, ustreptalo. a kad se magla razišla malo, vide sneg na jednom vrhu. kroz tu čudnu maglu, on je skoro plačući prolazio. sećao se kako ga je žena gledala, na samrti, suzno i nemo. na tom putu isakovič, prvi put, poče da se pita, kud li sad, i on, i njegovi bratenci, idu? kakva li sudbina čeka, i đurđa i anu, i petra i varvaru? trifuna nije bio omrznuo samo, kad bi ga se setio, prevukao bi rukom po čelu, kao da želi da skine neku koprenu sa očiju. isakovič je znao da ih, u kijevu, već čekaju, njihovi rođaci, ševiči, i da je kijev pun njihovih sunarodnika. on je, sve dok nije pošao, u karpatima, uz brdo, iskreno bio željan da i oni, isakoviči, u te svoje sunarodnike, u kijevu, utonu, da dele njihovu sudbinu, da se nasele sa svojim rođacima u istom naselju. sad, iznenada, na tom putu, pavle oseti da se na tom svom ludom putu u beč, bestuševu, i kajzerlingu, od svojih, otkinuo. želeo je da ode nekud u rosiji, gde neće hteti, opet, da ga žene, i da, za njega, svoje ćeri, i svasti, udaju. da ga ostave na miru i da ga ne pitaju, kako je, bez žene, udovcu. njemu je bilo dobro. želeo je da ga odvedu imperatrici, da pred njom prikloni koleno, da je poljubi u ruku i da joj kaže, šta je sve njegov, serbski nacion prepatio. pa da je zamoli da se rosijske trupe pojave u njihovoj crnoj bari, ili bar na putu u serviju. audijencija, kod imperatrice, bila se raščula, kod onih koji su se selili u rosiju, kao najveća milost, koju je živ čovek mogao da doživi, kad stigne u rosiju. višnjevski se smejao, kad mu isakovič, to, pomenu. kod pavla to nije bila, ni želja da se pročuje, ni želja da se, među sunarodnicima, istakne, nego poslednja nada da, u rosiji, serbske jade čuju, i to na najvišem mestu. petoga dana, po polasku iz tokaja, o mitrovu dne, isakovič je bio, sa svojim kolima, stigao na prevoj duklje. put kojim je išao u poljsku, kroz karpate, pokazao se lakši nego što je očekivao. lakši nego što se pričalo. osim cepanica, kojima su kočili kola, na nizbrdicama, i uzbrdicama, ništa na tom putu nije bilo teško. put je blago vijugao u planinu do poljske granice. mogao je, da je hteo, ići i brže, ali nije hteo da muči svoje ljude, ni tuđe konje, koji su bili navikli na lagani hod. tek, priče o vrtoglavim urvinama i penjanju nebu pod oblake, pokazaše se priče. pred veče tog dana, drum, koji je bio sad tvrd i kamenit, izišao je na neki proplanak, na livade, ispod jedne stene. isakovič vide, u daljini, austrijski forpost granice, a u jednoj udoljini, seoce, sa drvenim kućama, iz kojih se dizao, kolutao, dim. na travi, pred tim naseljem, paslo je mirno stado. ovce su bile čupave i mrke. jelovina je mirisala na zrele šišarke. neko je nešto dovikivao iz tog naselja. njegov vodič, koji je, sve dotle, jahao pred njim, na stodvesta koraka, davao mu je znak, da stane. bio je ustao u sedlu i mahao rukom. isakovič zadrža konja i okrete se u sedlu, da vidi svoja kola, koja su išla za njim, podalje, a kraj kojih vide kako korača, lagano, konjušar, koga mu hurka nađe. iako je na tim kolima vozio, tako reći, čitavo blago, pavle ih je bio skoro zaboravio. sad mu se približavahu kao da mile. konji, na poslednjoj uzbrdici, nabreknuše. iza svojih kola, pavle ugleda, na vidiku, u daljini, visoke vrhove i stene beskida, koje su se dizale do neba, ali, u blizini, brda su bila niža i vrhovi blagi. u dubini su se plavele doline. među šumama i poljima u dolini, krivudala je ondava, bistra i brza, kao gorski potok. bio je neobičan mir u zemlji otkuda se popeo do duklje. sunce je, sa desna, zalazilo nad tim krajem. bio je to požar do neba, u kom su se crveneli vrhovi visoki, a zeleneli, kroz rumenilo, četinari, na planini. u dolini, šume su bile crne i činile su se neprohodne. rumenilo zalaska sunca padalo je, u dolinu ondave, kao neki zlatni prah, koji je providan, i kroz koji ceo svet treperi. taj zalazak sunca, polako, izazvao je i u isakoviču, na tom putu u rosiju, neki, svečan, mir. u tom požaru nestajala je, zauvek, za njega, zemlja, iz koje odlazi, a sa njom i sva sećanja njegova, na njegov život dotadašnji. nije se nadao da će, ikad više, ugledati gospožu evdokiju, kako mu dolazi, ni božiča, kako ga gleda i zriki. neće više susresti, ni volkova, niti će ići kajzerlingu. sve će to, zauvek, ostati, u toj rumenoj, večernjoj, tišini. pošto je, sad, u sedlu, bio okrenut suncu, ono ga je grejalo u grudi, pa mu se učini da i on gori, i da će i onaj dotadašnji isakovič izgoreti i nestati u toj večeri. pretvoriti se u pepeo, koji će sunce, u opalo lišće, na putu koji je prešao, rasuti. neko vreme, kao omađijan zalaskom sunca, isakovič osta tako, izdignut, u sedlu, okrenut prošlosti. sunce, koje je zalazilo tog dana u karpatima, u vedrom nebu, probudilo je, i u tom putniku, slutnju da je na svetu sićušan, kao sićušno zrno peska u toj beskrajnoj rumeni. a docnije, u rosiji, u svojoj kući, u bahmutskoj provinciji, često je pričao svojim bratencima, kako je, tamo, u karpatima, napustio svaku nadu, da bi mogli, u onom što sve njih čeka, išta, izmeniti. pavle trže konja, tek kad ga njegova kola stigoše, i odjaha u žbunje, da ih propusti. prošla su kraj njega, tiho, a tišina je bila tolika, na tom proplanku, sad, da mu se učini da čuje kako jedan od četiri točka, opasno, cvrči. konjušar hurkin, koji je sad išao pred konjima, ubrisa znoj sa čela, rukavom, i doviknu mu da su, najzad, stigli. isakovič mu se osmehnu, zadovoljno, jer na ljude hurkine nije imao, na celom tom putu, nikad, da se požali. bili su tromi i mirni. njegov vodič mu je našao prenoćište u jednoj drvenoj kući, ispod austrijske stražare, na granici. kuća kao kuća, ali kad pavle diže glavu u niskoj, ali prostranoj, izbi, u kojoj su bili visoki, beli, kreveci, vide nad glavom, u drvenoj gredi, četiri slova, koja su bila ispisana na krstu na golgoti. konjušar mu reče da, po tom, može poznati da su već u rosijskoj kući. iako nije razumeo ni reči, od onoga, što mu ljudi, dovikivahu, i žene, koje su ga dočekale, pred kućom, klanjajući, vide da je to neki miran i pitom svet ljudi krupni, visoki, a žene rumene. pade mu, posle, u oči da su ljudi u čizmama, ali da je ono, što mu se učini čizma, na nogama žena, samo trag blata i zemlje, na bosoj nozi. nikakvo pranje nije više moglo da skine sa njih taj trag, ropski. kad su bratenci, docnije, o tom pričali, đurđe reče da se bio začudio koliko su bele, malo naviše, kad zadignu suknju, i vežu čvor na suknji. tamo, kaže, nemaju trag ropski. isakovič je proveo veče u svađi, sa seržanom, koji mu dođe sa vodičem, da kaže da će morati, tu, kod forposta, nekoliko dana, pričekati. ima, kaže, naređenje da ga zadrži. njegov oficir sišao je u varoš, u toj stvari. pričao je da su petar i đurđe prošli, ali o trifunu nije znao ništa ređi. ni trifun, ni njegovi ljudi, nisu se, kaže, pojavili u duklji. a tešio je pavla da nije duklja jedini prelaz, kud u poljsku putuju putnici. pavle je prvo, u besnilu, bio ščepao, tog seržana, za grudi, ali se posle seti da svađa može sve da pokvari, pa se smirio. austrijski stražari bili su opkolili kuću, ali su se posle, po mraku, razišli. u toj rusinskoj kući, kao u nekoj medveđoj pećini, isakovič je proveo skoro dve nedelje, gunđajući, noću u besanici, a spavao prekodan, iza kuće, pod četinarima, na travi. iako su svi ljudi, oko njega, govorili, nekim, njemu srodnim, jezikom, niti je on njih razumeo, niti njega, oni. kad bi zapodeo razgovor, da vreme prekrati, oni su ga slušali, ponizno, smešeći se, nemi. u svom besnilu, da mora da gubi vreme, u toj pustoši, iza leđa božijih, isakovič posle, danima, nije hteo ni da izlazi. a kad bi izišao, vodao je konje, da vreme prekrati. počeo je svog brđana da uči, da na dve noge stoji i mnogo se smejao životinji, što se otima i duri. vojnici iz stražare dolazili su mu i nudili, na prodaju, divljač, koju su, po okolini, lovili. od njih je pavle čuo priču, o tom, kako su njegovi bratenci prolazili. đurđa je, kažu, oficir, propustio, posle nekoliko reči. u dangubi, pavle je najviše zavoleo jednog starca, u tom naselju, koji je dolazio da mu pokazuje, kako se drvo reže, i prave ruže u drvetu, na postelji, i slika sunca, na kapiji. tvrdo, teško, drvo, posle nekoliko dana, postade meko u pavlovoj ruci, i, pred polazak otuda, bio je u stanju da, za tili čas, isteše sunce koje se plazi u drvetu, lako, kao da nožem, ne drvo, nego jabuku, ljušti. tek na dan mučenika onisifa i porfirija, devetog novembra te godine, isakoviču dođe oficir, sav namazan lojem, po čizmama, i kaiševima, u tamnoj, plavoj, bundi, da mu kaže da je sve u najlepšem redu, i da granicu može, iduće jutro, slobodno, preći. bio je to neki laćman ignac štucen. čovek jako izrastao, rošav u licu iz kojeg su virile žute oči pijanca koji je zamuckivao i klimao glavom, pri svakoj svojoj rečenici. izvinjavao se. rosijski kapetan, kaže, treba da izvini. mnogo se protuva muva na granici, a već mu se bilo dosadilo i to, da mu javljaju da će opet neko, sa imenom izakovic, proći. kud nađoše da budu, istog imena, toliki. ni on nije znao ništa da kaže, da li su, kad su, i kud su, trifun izakovic i njegovi ljudi, prošli. pavle je bio planuo, u prvi mah, kad mu taj prostak dođe, ali se odobrovolji, kad štucen dodade da ga je opunomoćio i višnjevski da mu se nađe. što je bilo najlepše, niti je tražio da pavlova kola pregleda, niti da, u rosijskog oficira, papire vidi. pavle mu je ređao, po stolu, svoje frajpase, na kojima su bili veliki, austrijski, crni, dvoglavi, orlovi, ali je štucen tvrdio da mu sad više nikakvi papiri nisu potrebni. zna da je pavle visoka ličnost u rosijskoj službi. rastao se od isakoviča zadovoljan. primio je čak i taler terezijanski, da ga razdeli, za piće, straži. pavle je, tako, dan prelaska granice, utvrdio na dan uoči svoje slave, koje su se isakoviči, od starina, držali, iako nisu znali, ni ko je bio, i kakav je bio sveti mrata. noć, uoči polaska, isakovič je proveo u snovima, kojih se sećao posle, a koji su bili gorki i teški. iako je na tom proplanku, kod duklje, bilo zahladnelo, isakovič je spavao go, kao što su svi isakoviči spavali, u postelji. ležao je potrbuške, otežao od valjušaka domaćina, koji su bili sa sirom, a plivali u masti. mumlao je celu noć i navlačio jastuke na leđa koji su mu spadali. budio se hladan u noći. i tu, na tom prenoćištu, i te noći, nastavila se igra, koju su sa njim igrali se neki đavoli, na tom putu u rosiju. od nekog vremena sanjao je svoju pokojnu ženu, golu, kako ona plače, a on je ljubi. on je nju počeo da sanja, prvi put, u zatvoru, u temišvaru, kad ga je bio okovao garsuli, i kad ga je samo deputacija serbskih komersanata kod engelshofena deputacija senatora malenice spasla da ga garsuli ne obesi. tu mladu ženu, koju je bio zaboravio, tako reći, a koja je bila tada već godinu dana mrtva, počeo je, u zatvoru, da sanja, kako mu dolazi, kako ga miluje, po potiljku, po kosi, kako ga ljubi. na celom putu do beča, kud ode da traži pašport u rosiju, mučili su ga slični snovi. pa i posle onog ludog, nehotičnog švalerstva, prema gospoži božič, u beču, ti snovi nisu prestali. naprotiv, njegova mrtva žena posećivala ga je, u snu, sve češće, sve lepša, sve primamljivija u telu, sve strasnija, u toj noćnoj ljubavi, od koje je bio, na slepoočnicama, počeo da sedi, a o kojoj nikom nije smeo da govori. iako se katkad njeno lepo lice mešalo, u snu, sa licem gospože evdokije, kao i njene tužne oči, iako se katkad njeno, golo, vitko, telo, mešalo, u sećanju, sa snažnim, divnim, nogama božičke, ta mrtva žena bi izišla, i iz te mešavine, bela, lepa, i ostala sama sa njim, u zoru, kad se budi. bila je tako divna, tako strasna, u toj ludoj ljubavi, u snu, da se isakovič stideo, da je ludeo, premirao kad se probudi ujutru. sedeo bi sa pognutom glavom. bio je užasnut tom potpunom sličnošću, istovetnošću, sna, i jave. tu, na tom, poslednjem, prenoćištu, u karpatima, pavle je, prvi put, pomislio, da mu, njegova mrtva žena, dolazi, kao i da je živa, u snovima, koji su sad postajali sve noviji, a divni. dolazila mu je, izdaleka, a nečujno, u providnoj plavoj krinolini, a silazila kao nekim slapom, u rumeni zalazećeg sunca. imala je uvek svoju crnu lepezu u ruci. a taj slap slasti bio je, kao vodopadi nečujni, a hladni, prijatan. njen korak providni, nije se čuo, videlo se samo kako mu se bliži, i da se smeši. kad bi, zatim, počela da mu nešto šapuće čega posle, ujutru, nije mogao da se seti počela bi da biva isto onako stidljiva, a strasna, kao kad su se uzeli. gledala ga je očima tužnim, tamnim, koje uživanje upali. iako se isakovič, prekodan, mučio, da sve to zaboravi, iako je počeo već da pomišlja, i to, da su to, na njega, neke, đavolske, čini, morao je, u snu, da vidi da je ona lepša, daleko lepša, nego ona njegova bečlika, što je na pajvanu predstavljala boginju noći, i lepša, nego božička, koja mu se nametnula, onako, bestidno, kad su u vizelburgu prenoćili. poljupci te mrtve žene bili su sve strasniji, i slađi, a neka opojna svetlost izbijala je, u zagrljaju, iz njenih grudi. njena rebra su sijala, kao što sine munja. drhtao je ceo, kad bi ga telom pokrila. ujutru, kad bi došao k sebi, pomisli da će s uma sići. pokušavao je da ne zaspi, da je zaboravi, ali je ona dolazila, sad, skoro svake noći. tu, na tom prenoćištu u karpatima, imao je, prvi put, i jedan nov san, koji je bio još lepši, još zanosniji, nego pređašnji. bila je došla i počela da ga grli i ljubi, pa se uz njega pribi, a on oseti, iznenađen, da više nisu na zemlji, nego lete. leteli su, nad dolinom ondave, nad stenama beskida, daleko iznad duklje, a taj let je bio tako prijatan, nečujan, lak, kao da nisu imali krila, a nisu morali krilima ni maći. dizali su se u visinu. leteli su u nekoj toploj mesečini, i prelazili lako kao žut list na vetru preko druma planinske vrhove u plavetnilu, iznad zemlje, koja je ostala, sa svojim brdima i šumama, u dolini. taj let, sa vrha na vrh, bio je nešto najluđe i najprijatnije, što je pavle doživeo, u životu. prema suncu koje zalazi, preko stena visokih, u šume, u kojima opada požutelo lišće, oni su nestajali, kao neki oblaci. pavle, u snu, primeti da su zagrljeni, da ga ona miluje, u nekom bezumlju, a on oseća, preneražen, samo to, da lete, i da nisu više na zemlji. strah, koji je osećao, potmulo, da će sa njom da se strmoglavi, u mračnu dolinu ondave, koja je bila, dole, u sve većoj dubini, prestade, kad vide njene oči. bila je od uživanja zabacila glavu. to, da je tako leteo, bilo je za njega nešto novo, u tim snovima, a tako opojno, da nije znao gde je, kad oseti da se budi. da se bio probudio na bregu, na livadi, na steni, bio bi se sigurno strmoglavio, kao da se san nastavlja, i da mu se ništa ne može desiti, i ne može pasti. međutim, i na tom prenoćištu, našli su ga bili neki zli dusi. uoči polaska, isakovič usni i jedan drugi san, koji ga je sasvim dotukao. sanjao je ženu na samrti. sa nekim užasnim krikom, ona mu je dovikivala. ne daj me. a ponavljala, plačući, da je sve bilo isuviše kratko, da je život kratak, da se nisu još ni, jedno na drugo, navikli, da želi da rodi. sve do njenih, bolnih, jauka, kad je počela da se porađa posle tek sedam meseci bremenitosti sve do njenog pada, kad poče da se previja, na zemlji, pavle nikad nije bio, pred svetom, u prisustvu drugih, mek, nežan, prema ženi, i nije hteo, pred svetom, ni da je zagrli, ni da je poljubi. isakoviči se nisu pokazivali. tek kad je podiže, preneražen, i ponese u kuću, pored varvare, koja se kao skameni, i đurđa, koji dotrča, pavle poče ženu da umiruje, i ljubi. u to doba, žene su, često, bile same sebi babice, a porođaj, iza kuće, bio je poznat, i u imućnoj, uglednoj, kući. pavle nije ni slutio da će mu žena umreti. ona je, međutim, od prvog trenutka, kad joj se to desi, naslutila da je to kraj, i da joj ide smrt. gledala je muža, nemo, razrogačenim očima, a pred zoru, posle jedne strašne noći, poče da ga steže za ruku i da mu šapuće i da se grči. u mukama, dok joj se telo naprezalo, da prerano rodi, uz jauke, koje više niko, sem đurđa, nije mogao da sluša, ona je, kad bi bolovi samo malo uminuli, ponavljala svoje lude rečenice pavlu, da je život isuviše kratak, i da su, u braku, isuviše kratko, zajedno bili. u sećanju, sad, te njene reči, ti njeni šapati, ti njeni jauci, nisu više ličili na ljudski glas, ti jauci nisu više bili jasne reči, nego kao neki šumovi u šumi, i lišću, koje žuti, i opada, pa šušti pod nogama. ostao je, zatim, samo jedan strašno ubrzani dah, a posle, samo mucanje pomodrelih usana, bez reči. dok ju je muž držao u rukama, šapćući joj, i ljubeći je, pred svima, kao da su njegovi poljupci mogli da umanje bolove, koji su bili grozni, ona, pred veče, rodi. dete je bilo majušno, sivo, modro, mrtvo. to joj nisu rekli. bila je izgubila svest i iz nje je krv, kao potok, liptala. tu krv više niko nije mogao da zadrži. do poslednjeg daha, međutim, kad bi se opet osvestila, ona mu je nekim, jedva čujnim, glasom šaputala da je sve bilo tako užasno kratko, tako malo, tako brzo prolazno. da su se tek uzeli, da su tek godinu dana zajedno proživeli. taj njen šapat, isprekidan kricima, da je bilo malo, da je suviše kratko, toliko su se pavlu, posle, u mozak zarili, da je ludeo, kad bi ostao sam, u noći. kad se ženio, isplatio je, i ispratio, svoju bečliku, kao da su polonezu igrali, pa se razišli. kad je ostao udov, pokušao je da zadovolji prirodu ancilarnom ljubavlju, da se smiri. ali i to je bio prekinuo, jer mu se zgadi. božička ga je bila prevarila, kao što se zdrav, snažan, muškarac na svaku lepu polegušu prevari, ali, kad je vide u familiji, kad je počela da mu se nameće, ostavi je, kao što se okrene glava, od pijanih drugara, kad započnu urlati, uhvativši se za uši. to, da je život kratak, da su tako malo bili zajedno, ponavljao je sebi, posle, i sam, u bezbroj različitih, a istih, reči, gunđajući, ali je prvi put čuo, to, kao sa drugog sveta, u snu, na prenoćištu u duklji. taj priprosti, oholi, ajlugdžija, navikao na život među husarima, i na konje, u štali, išao je po svetu, posle tog prenoćišta u duklji, osetljiv, na svaku pojavu jeseni, na svaku žalost, koju vidi, a uvideo je, koliku snagu imaju, u ljudskom životu, ljubavi, i smrti. dok je u temišvaru, i među husarima u varadinu, smatrao ženu, i ljubav, nekom vrstom potrebe, kao parenje, i dovođenje ajgira kobili, na tom putu u rosiju pomisli da bi ljubav ljudska trebalo da ima trajanje večnosti, a da je ta žena, koju je imao, i sahranio, onakva, kakvu više nikad ne može imati. sećao se kako je, sa njenih usana, koje su imale tako ljupke, uzvijene, krajeve, kao da jede trešnje dok joj je brisao znoj sa čela i lica uz poslednji šapat da je sve tako kratko, kanulo nekoliko kapi krvi. u mukama, njeni su se zubi bili, u te usne, divlje, zarili. tada su se bolovi već bili stišali i muke su bile prošle. lice joj je dobilo neku lepotu, kao kad su bili sretni. krupne, svetle, suze, ostale su bile na njenim trepavicama. neko sunce, koje je zalazilo, video je, iza nje, u snu. a njena glava, koja beše klonula sa jastuka, seti ga, crvena i bela, da visi, kao neki veliki cvet, sličan jednom malom cvetu, koji su u bašti imali, a zvali u varadinu smešno i dirljivo. minđušice. bio je sasvim miran i nije dozvolio da je žene pripreme. okupao ju je sam. uz treptanje mrtvačke sveće. iz tog sna, isakovič se probudio, na dan svog odlaska iz duklje, kao da je smrznut, hladan, ležeći nepomično. kad se osvestio, osetio je da je napolju, mora biti, svanulo, iako je u smradnoj izbi, u kojoj je spavao, bilo mračno. žižak se bio ugasio, a kroz drvene kapke prozora, bez stakla, zapušenog ovčijom vunom, svetlost zore prosijavala je, teško. kad se obukao, međutim, i istrčao, zastade zasenjen. bilo je toliko vidno i svetlo, kao da se ceo svet bio izmenio. livade, ovce, njegova kola, šumarci, šume u daljini, vrhovi, stene beskida, sve je bilo belo, injem popalo. kao da je ceo predeo pokriven nekom mrežom paučine, koja je od snega. sve je bilo u ledenom cveću. u šumama gde je, dan pre, opadalo žuto lišće, gde je sve bilo u jesenjem crvenilu, u isprepletanom granju, inje je bilo zasulo granje kao zvezdicama belim i sve je treperelo. neka bezmerna čistota bila je pokrila svu zemlju. isakovič je i sam, kad je pošao sa tog prenoćišta, bio čudan, i kao da se izmenio. njegov konjušar, i svet koji se bio, iz kuća, oko njega, okupio, posmatrao je začuđeno, kako se prašta od ukućana i seljana, pre nego što je pojahao. mumlao je nešto, i, sa svima se izljubio, kao da je i on neki konjušar i vodič, u varoš jaroslau. karaula, na granici, bila je u utvrđenom jarku, na proplanku. isakovič zastade za trenut, kod svojih kola, da pregleda čvorove, koje je sam bio vezao, pa kad vide da su netaknuti, ode. na sto, dvesta koraka, odatle, kraj druma, u jednoj drvenoj izbi, bila je stražara poljskih graničara, koje vide, kako se oko njegovih kola vrzmaju. imali su plave šinjele, crne šubare na glavi, čizme na nogama, sablju krivu, a grudi, međutim, razdrljene, sa čupavim žbunom dlaka, u inju. oficir njihov smejao se pavlu, kad mu pavle poče da ređa svoje pasoše i papire, iskićene crnim, austrijskim, i rosijskim, orlovima. sve to, kaže, nije potrebno. čuo je već o kapetanu. neće da ga zadržava. srećan mu put u jaroslau. na dvesta, trista koraka odatle, pred pavlom puče širok vidik, koji je nestajao u magli, a spuštao se u dolinu. tamo, ispod mokrih šuma, tekla je jasielka. otpočeo je bio težak silazak u poljsku. uz veliku viku, i stenjanje, njegovi ljudi morali su, svaki čas, da koče kola uz nizbrdicu, pa je i sam isakovič odjahao. konji, koji su dotle bili tromi i mirni, ali vukli dobro, uznemiriše se i počeše da se dure, tako, da je postojala opasnost da sve izvrnu. konjušar zamoli pavla, da prosto stanu, i čekaju sunce. tek kad je sunce rasteralo maglu, putovanje se nastavilo. pavle je bio, neko vreme, odjahao i legao kraj puta, pod drveće koje inje beše popalo. inje je bilo počelo da se topi i njegov san se, kao suzama posut, završavao. iako se snova sad već grozio, isakovič se sad već bio navikao da na putu provodi, vreme, u nekom bolnom dremežu. ženinu smrt je smatrao za veliku nepravdu, pa iako isakoviči nisu bili baš religiozni, jako, tu volju božiju, da mu je uzeo ženu, pavle je nad sobom video, kao neku svinjsku glavu, koja ždere sve šta nađe. kroz mozak mu, začas, protrčaše njegovi konji, koje je u temišvaru bio ostavio trifunu, na prodaju, novci koje mu je trandafil dao i uzeo, i kuća koju mu je bogati malenica otkupio. sve to, zajedno sa kajzerlingom, sa božičkom, ode nekud iz mozga, u neku maglu. ljudi i žene, iz njegovog dotadanjeg života, preletali su u sećanju tog čoveka, na tom putu, kao što slepi miševi, uveče, u temišvaru, proleću. za trenut padaju na lice, senkom svojom, ali bez traga nestaju. začudo, taj inače tako tvrdoglavi isakovič, prelazeći karpate, zažele da se i on izmeni, da zaboravi sve što je bilo, a stigne, izmenjen, u rosiju, kuda je pošao. samo, ta žalost za umrlom ženom, nije se menjala u njemu. sve se više navikavao da mumla, na tom putu. uobičajio je bio ružan običaj, da govori, sam sa sobom, kao u nekom bezumlju. setivši se prenoćišta sa kojeg je bio pošao, i sirotih seljanki, koje čizme nemaju, kao muževi, nego bose idu po blatu, isakovič je mrmljao o tome, đurđu, koji je međutim bio tako daleko. ne znajem, kaže, ko im je opanke izeo, ali muževi samo nose čizme, a rođenoj majci ne daju. eto to ti je svet. mene samog muka poduze, debeli, videv kolika je u karpatima siromahom nesnosnaja bjeda. đurđe mu se, kad je o tom pričao, smejao. međutim, u isakoviču se, na tom putu, javi misao da na celom svetu, za njega, sreće je moglo biti samo u tom jednom jedinom ljudskom biću, u toj ženi koju je sahranio. o nekom sretnom životu, ubuduće, za njega, ne može biti više ni govora. kratak je život za to, ponavljao je ono, što je u snu čuo. mučimo sja, svi se mučimo, debeli. toliki ljudi umiru, tamo, u duklji, na zimi, u nevolji. a žizn naša je kratka. uzela mi je, jednago ljeta, sreću svu. to, debeli, to, bar to, da zaboravim, došav u rosiju. tako je bio, opet, zadremao, i trgao se tek kad je sunce granulo. vodič njegov, na konju, u sedlu, stajao je pred njim u blatu i posmatrao ga. privede mu, zatim, konja, i pavle opet uzjaha. put se bio otopio i pretvorio u kaljugu. isakovič onda odjaha u poljsku, kao da je mrtvac, privezan za sedlo. a tako se i klatio. znamo da je stigao u jaroslau, pred veče, petnaestog novembra pomenute godine. bio je ponedeonik. početak velikog posta. jaroslau je, u to doba, na reci sanu, zimi, predveče, tonuo u mrak i blato, ali je imao nekoliko bogatih komersanata, krijumčara, u čijim je kućama, kad zaveje sneg, bilo veselo. u toj varoši, stanovalo je i nekoliko hungarskih gospoža, udovica, koje su nekad u hungariji imale dvorce, i spahiluke, a čiji su muževi bili đenerali u rakocijevom ustanku. neki su otišli u tursku, da tamo umru. a neki u poljsku, bližu. višnjevski je, u varoši jaroslau, imao neku prihvatnu stanicu, za ljude i buriće vina koje je u kijev slao. njih je dočekivao neki staklar, po imenu jozef pfaler, koji je dovozio, prvo, venecijansko, a odnedavna, neko trijestinsko staklo. staklo je bilo u to doba retko i skupo. pfaler je bio bečlija. on je bio došao, pre dve godine, sa jednim transportom svog stakla, višnjevskom, u tokaju, pa je ko zna zašto ostao, a zatim se u jaroslau naselio. tu se lepo snašao i bio je čuven sa kristala, koji je dovozio. kristal se tada mnogo tražio. pfaler je, kao stranac, isprva, imao mnogo muke, u jaroslau. ali ga je okolna šljahta zavolela, a uživao je i zaštitu crkvenu. za njegovu vezu sa višnjevskim, to jest hurkom, malo je ko znao. bio je kupio neku, zapuštenu, komersantsku, kuću, na reci sanu. a držao je u varoši i jednu lokandu. kuća mu je bila puna žena, i vesela. pfaler je većinu kola i putnika brzo otpravljao, u krakov, ili kijev, a u svoju kuću primao samo one prolaznike, koje mu je višnjevski, to jest hurka, preporučio. tako je i pavle odveden, po mraku, u pfalerovu kuću, gde je prenoćio. hteo je da najmi konje u jaroslau. kuća tog staklara bila je pravo čudo. bila je od kamena, u prizemlju, a od orahovine, na spratu. domaćin je govorio da čovek treba, od hladnoće, da se skloni, u orahovinu. pre nego što je počeo trgovati kristalom, kaže, pravio je ormane u orahu. u toj kući, u vrtu, koji se do reke spuštao, bio je paviljon. sav u stakletu. imao je dva izlaza. jedan u kuću, a drugi na reku. kroz pfalerovu kuću bili su prošli, i đurđe, i petar, za koje je pfaler tvrdio da, su već prešli poljsku granicu i da su stigli u neko mesto, zovomaja želegovka, gde svi putnici u rosiju čekaju. o trifunu isakoviču nije bio ni čuo. pavla je namestio, da prenoći, u paviljonu. prenoćiće, kaže, kao grof. poslaće mu i svoju sobaricu. lepu. isakovič se, međutim, brzo oprostio od tog čoveka, koji se kretao, kao i postmajster hurka, klanjajući se, umilno, ponizno, odeven u crno odelo postmajstera, sveštenika, muzikanata, toga doba. tražio je samo da vidi konje, pfalera, za koje mu je hurka bio rekao da su čuveni. hteo je da nastavi put idući dan. a nije hteo ni da čuje za sobaricu. navikao je, kaže, da sam sebi priprema ležište, a ne potrebuje ženu. pfaler se na to smejao, ljubazno, ali mu je ipak poslao sobaricu, koja dođe, da namesti postelju i uzme pavlovu presvlaku. a postelja je, u tom paviljonu, bila velika, široka, u zavesama od svile i stakleta. te zavese se pavlu učiniše kao čudo nisu bile zavese, kao drugde u svetu, nego od stakleta, dugačkog kao pruće, a kad bi kroz njih kroz vrata prošao, zazvučale bi, kao zvoncad u harfi. bacivši kesu sa novcem i nakitom, koji je uza se nosio, pod jastuk, isakovič otera pfalerovu sobaricu, koja se začudi da je teraju. isakovič zatim dugo nije mogao da zaspi, na tom prenoćištu u varoši jaroslau. napolju je duvao vetar, u mraku, a u paviljonu zvučale su zavese, kao da neko zaista dira, prstima, u neku harfu. tek je pred zoru zaspao. a probudio se u nekoj, neobičnoj, velikoj, tišini, tako, da se od te tišine trgao. sneg je bio zavejao sasvim, preko noć, jaroslau. tako se eto isakoviču naslutilo da će u rosiju otići po snegu. ujutru, kovač je uz ritmične zvuke čekića spustio kola sa točkova, na saone. domaćin je bio pristao da iznajmi tri vranca, iz štale, koje je isakovič bio zapazio, i zaželeo. a bio je zanemeo, kad mu pavle reče da je kupac tih konja, a gotov da plati dobro. uzalud se domaćin vajkao, da su to, u stvari, višnjevskovi konji, da ih je višnjevski kupio, da su to tatarski konji, čudovišta, pavle je platio. na dan proroka avdije, devetnaestog decembra, isakovič je javljen pfaleru, iz varoši brodi, a dan posle toga, iz varoši kremenec. iako su isakoviči, u svojoj srbiji, znali, i za oštru zimu, i mećavu, oni su bili navikli da žive, da se kreću, da ratuju, u proleće i leto, i u jesen, da se, na zimovanje, vraćaju. ledene noći i beskraj zime, pavle je bio doživeo svega jednom, u gonjenju, franceza, iz praga. na svom putu u rosiju, sad, isakovič je provodio dan za danom u snegu. a u saonama, kao da je leteo. pred njim je trčala beskrajna zima, u belom, u ledu, u plavetnilu, a prvi put je sad upoznao i rosijsku trojku. u svojoj crnoj bari, isakoviči su, i sami, prezali po tri konja, ali je taj treći konj, u njih, logov, smatran za lenštinu, za obešenjaka, koji se pretvara da vuče, a samo trči, uz ostalu dvojicu. u rumi se govorilo. otobolio usnu kao logovski am. ovde, međutim, na putu u kijev, taj treći konj vukao je, kao i ona druga dva, besno. a sva tri su jurila, tako, da im je griva, puna snega, lepršala, kao neko belo krilo. inače tako oholi, hladni, isakovič, bio je kao poludeo. uzeo je bio uzde u svoje ruke, ustao, zaurlikao, pevao. srce mu se, posle toliko tužnih godina, smejalo. sneg se pred njim, kao ćilim, pružao, beskrajan, kao neko belo nebo, kuda se popeo, po kom se vozi nekud, u visinu. čovek, koga mu je pfaler bio našao, a koji nije znao ni reči drugog jezika, nego rusinokog, i sam je skočio, i sam je počeo da viče, pa je i pevao i klicao. konji, koji pavlu behu zapeli za oko, u varoši jaroslau, bili su vrani, crvenih nozdri, a na beskrajnoj, beloj ledini, i to vranstvo dopade se isakoviču. u zamrznutoj ravni nije više bilo puta, kuda je prolazio, sve je bio put, svud se prolazilo. preko polja, krčevina, proplanaka, pa i zamrznutih reka. u jurnjavi. da prelazi most poznao je samo po tome, da protutnja. u toj jurnjavi, pratio ga je, srebrn, glas zvoncadi. kraj sve buke i huke, taj glas je, neprekidno, ponavljao se, kao da ga je sve dalje zvao, mamio, prožimao mu telo. oseti kao da je, sa saona, sišao, pa da i on juri na snegu, veliki, porastao juri, juri, nekud, u sneg, u daljinu, u radost neku, u nebesno plavetnilo na vidiku. kad su ga bratenci, sa tornja forposta, u želegovki, ugledali, mislili su da ga vuci vijaju, da je od čopora vukova pobegao. u rosiji u pavlovom snu. u jednom protokolu štapskvarterbrigadira vitkoviča, u kijevu, ostalo je zapisano da su isakoviči stigli, u kijev, meseca dekembrija godine 1752. prvo đurđe i petar, a za njima i pavle. tu se ništa ne nalazi o trifunu. u zaostavštini vukovoj nađeno je i jedno pismo, u kom vitkovič kaže da su kola petrova dovezla lepotu i tugu, a đurđeva, budalu i ubojicu. za pavla se kaže, u tom pismu, da je pun novaca, i nakita, a dolazi, uz praporac, na tri vranca, u štapskvarteru. vitkovič kaže, u šali, svom rođaku, da su isakoviči došli u kijev, uz ostale srbe, da bi bilo i ludih familija u kijevu. ana će se, kaže tako mu žena priča poroditi, u aprilu. vuk je tad živeo, u penziji, u mitrovici, a slabo je u familiju izlazio. izlazio je još samo u manastire, da razgovara sa svetim stefanom štiljanovićem, a nije više mario za svog sveca, svetog mratu. nije više mario ni za isakoviče i nije njihova pisma ni čuvao. patio je od bolesti, koja se tada zvala zaguš. video je da mora umreti, ostareo, onemoćao, a neće nikad ugledati rosiju. oberst volfgang isakovič, razudavši ćerke, udov, čekao je smrt, sa jednim tihim gađenjem od ljudi, pa i familije, koje svi oni, koji su prošli ratove i koji su sipljivi u starosti imaju. u to vreme, svi putnici, koji su išli u kijev, imali su da odsede, šest nedelja, u karantinu ili u mestu želegovka, ili u mestu vasiljkov, ili nekom drugom rosijskom forpostu. kako je đurđe stigao, sa bratom, i bratučedom, bez karantina, niko nije znao. strah od kuge koja je, na jugu austrijskog carstva, na turskoj granici, bila česta bio je zahvatio celu evropu. kako su isakoviči stigli, preko granice, tako brzo, nije se objasnilo. đurđe je, kad su ga o tom, docnije, pitali, odmahivao rukom. a dodavao. majku on svakome, ko pomisli da on donosi kugu. bilo kako bilo, tek, u štapskvarteri, primiše sva tri isakoviča, lepo. znalo se da su bili zadržani u zatvoru, kao i šidski kapetan, piščevič koji nam je sve to, docnije, opisao i kao i toliki drugi, u sremu. vitkovič je, rođacima, našao, u kijevu, kuću. isakoviči su, te zime, stanovali u kući trgovca žolobova. među njima, đurđe je bio onaj, koji se najbrže, i najbolje snašao. tamo, kaže, gde je lepo društvo, tamo je naše carstvo. život je težak samo za one, koji društva nemaju. on je već prvog meseca, u kijevu, tri puta kumovao. sve srpske kuće počele su da ga pozivaju. đurađ se cmakao, veselo, i sa sinom brigadira vitkoviča, i sa sinom đenerala ševiča, i sa sinom đenerala preradoviča. a cmakao se, kao da im je brat rođeni, i sa ženama tih mladih oficira, čiji su ocevi bili zavađeni, u kijevu, namrtvo. ana ga je katkad posmatrala, ljutito. kraj sve promene, koja je u pavlu bila nastala posle njegovog boravka u beču i odlaska u rosiju pavlu, koji je stigao dvatri dana docnije, nego đurđe i petar, kijev se jako dopao. učini mu se kao mesto kud je otići želeo i u kom je, nekad, živeo. u snegu, varoš i njena okolina, ličili su mu na belgrad, na njegov mili varadin, a duž obale dnjepra, na crnu baru. kijev je bio mesto, koje, i nepoznato, dočekuje, kao poznato. isakoviču se ukaza kao neka fatamorgana, lepa, u snegu. smrznuti, široki dnjepar, koji mu je ličio na dunav, odlazio je nekud iz kijeva, još dalje nego što je on išao, a kijev je trepereo sa desne obale, na brdu, kao neka bajka, na oblaku. pretvarao se u varoš čistih, zavejanih, građevina, koje kao da silaze, smrznute, na vodu. a duž leve obale, prostirao se u ravan, kao u poplavljenu bačku. kubeta koja je na brdu ugledao ličila su na kubeta u sremu. posle onih koliba, i rosijskih stražara, sa krovom od slame, pod kojima je noćio, na putu, za kijev, na bregu, tvrđava, crkve, građevine gornje varoši, činile su se, treptave, kao neka rosijska carska kruna, koja se, u to doba, među tim otpuštenim oficirima, zamišljala, sva u dragom kamenju. sofijska katedrala, andrijevska crkva, pečerska lavra, zlatna kapija, u snegu, na brdu, učiniše se tim doseljenicima, prvih dana, kao građevine, ne ljudskih ruku, nego kao da ih je neka luda uobrazilja gradila, u snegu, i ledu. pavle nije ni čuo, ni znao, da, te varoši, rosijski indžiliri grade, prema planu grofa rastreli, italijana, koji je bio došao u rosiju, a želeo da ostvari neku italiju, u snegu. tim strašnije iznenađenje bilo je, za isakoviče, kad videše kako u kijevu njihovi sunarodnici, iseljenici, stanuju. nekoliko hiljada, ljudi i žena, bilo se razišlo i naseljavalo, u kijevu i okolini, do mirgoroda, a čekalo da vidi šta će sa njima biti. oni koji nisu umeli da se snađu, i oni koji su čekali da budu primljeni u vojsku, živeli su ispod brda, u kijevu, u predgrađu podolju. po kućerima, po zemunicama, po štalama, a bilo ih je i pod vedrim nebom. ispod onih treptavih, raskošnih, crkava, na bregu, to predgrađe bilo je naseljeno litvancima, jevrejima, jermenima, i nije bilo bogato, nego siromašno. a došljaci, naseljeni u tom predgrađu, nisu znali, ni kud će, ni šta će. čekali su, proleće. mnogi su bili zapali u žalost, svađe, bedu, i pijanku. tek što su se bili naselili u kuću žolobova, isakoviči su imali da čuju, kako njihovi sunarodnici, u kijevu, idu pred komande i viču, a noću napadaju kasapnice, i kradu, kod bogatih trgovaca. isakoviči, snabdeveni novcem, koji su doneli u pojasu, a naročito pavle, koji je rasprodao, brzo, svoje blago, nisu bili umešani u intrige i svađe, trojice đenerala, koji su vedrili i oblačili u kijevu i gledali, da milom, ili silom, što više duša okupe, ili kupe, ili vežu, na svoju stranu. te zime, intrige, svađe, između horvata, ševiča, i preradoviča, bile su tolike, da su bile zagorčale život oberkomandantu kijeva, đeneralu rosijskom, ivanu ivanoviču kostjurinu. retko je koju noć mirno prospavao. budio se u mraku, psovao, i čudio, šta ga je snašlo. srbi su od kijeva napravili bili gnezdo zolja. kostjurin je imao da reši njihovo pitanje armijsko. ali nije bilo lako ni artiljerijskom đeneralu ivanu feodoroviču gljebovu, koji je imao da rešava molbe za naselja. horvat je bio dobio dozvolu da osnuje jedan horvatov husarski puk. ševič isto tako. preradovič isto tako. horvat se bio povukao u šanac krilov. njegov brat, mihailo, sačekivao je i mamio doseljenike, tamo. isakoviči su bili odbili da idu tamo. oni su čekali na povratak đenerala ševiča, koji je bio otišao da se tuži, kao i preradovič, u moskvu, gde se zadržao. oni su bili upisani, u sremu, na njegovom spisku. đurđe i petar, sa svojim ženama, nisu izlazili iz kuće, ali su saone pavlove proletale kroz predgrađe podolja, veselo, uz viku prolaznika, koji su zastajali, i gledali, za tim saonama. vranci isakovičevi se pročuše u kijevu. a pročulo se i da je udovac. za ženidbu. pavle je, međutim, već prvih dana, izgubio veselost, koju je bio sa sobom u kijev doneo. kroz ulice podolja, prolazili su njegovi sunarodnici, u ritama, koje su se crnele u snegu. čudnovata odeća njihovih žena izazivala je podsmeh, balavadije, u predgrađu, a naročito su se mladi bogoslovi cerekali, kad videše šta sve nose žene tih doseljenika, na glavi. ubore, šarene, učvršćene dugim iglama, kao zabodenim u glavu. počeli su da im dovikuju, da im se smeju, i da ih cigankama nazivaju. sirote žene bežale su, od tih bezobraznih balavaca, u sumračju, a isakoviči su se, kao i muževi tih žena, čudom čudili, šta ih je u bratskom, pravoslavnom, carstvu, snašlo. za sve to vreme, u petersburgu, trajali su pregovori oko naseljavanja tog sveta, koji je bestušev poslao u rosiju, a koji je uporno tražio svoju, zasebnu, teritoriju i vojsku. u tom su se slagali, i horvat, i ševič, i preradovič. u tom su se slagali, jedino. tražili su da se ta teritorija nazove. nova serbija. a u molbama je pisalo i, nova mezija, kako se srbija zvala, u doba rimsko. iz kuće trgovca žolobova, koja je bila uz brdo, isakoviči su, kao iz nekog tičijeg gnezda, mogli da dogledaju daleko. sve je bilo u snegu. bastioni, i ruševine, na bregu, crkve na steni, a u tom snegu mogli su da vide i svoje sunarodnike, kao crne mrave, kako za hlebom trčkaju po podoljskom predgrađu. isakoviči su se u toj kući krili, da ne budu umešani u svađu. a bilo se raščulo, da su sa sobom doveli jednu papežnicu ženu petrovu, varvaru. mitropolija je poslala aber u kijev, da su isakoviči prešli na uniju. opoziciju, protiv đenerala horvata, vodio je u to vreme prota bulič. on je poručivao isakovičima da mu jave, koje je vere varvara. je li pravoslavne? prota je bio zavađen namrtvo, sa horvatom, koji ga je bio denuncirao, pa mu je prota sad, dvostruko, vraćao, gde god je mogao. sa serbskim oficirima, koji su se, iz austrije, tih godina, iselili u rosiju, pošao je i mali broj katolika, kad se čulo da u rosiji, doseljenici, dobijaju po jedan čin više, odmah. udarajući na đenerala horvata, prota bulič, iz svog mirgoroda, poče onda da udara i po njima. papežnici se, ni krivi ni dužni, nađoše u rosiji u nebranom grožđu. horvat je, kod rusa, grmeo, da je doveo sto oficira. prota da u njegovoj partiji glasaju, i car konstantin i carica jelena, i blagočestiva carica pulherija, i irina. sa sto pravoslavnih mučenika. ovde je naše carstvo dovikivao je horvatu, prota. gde su zasluge vaših predaka? kao što je u papežničkom beču, svaki pravoslavni oficir bio sumnjiv, u kijevu je bio sumnjiv svaki papežnik. prota bulič je tvrdio, da johan horvat de kurtič nikad srbin nije bio, nego se samo oženio srpkinjom, da zataška trag svog porekla. horvat, otvrdnuo u ratovima, grub, zao, odgovarao je na to, da austrija nema boljeg prijatelja, od serbskog mitropolita, i da bi još hiljadu oficira bilo sa njim došlo, da nije popova. horvat se zatim vratio u kijev i otišao u šanac krilov, gde je bio ostavio svog brata, mihaila, za komandanta. predložio je da se novi, serbski pukovi, ne zovu serbski, nego pandurski, kao u austriji, a za komandanta novog puka naimenovao je svog sina. dečka od šesnaest godina. prota bulič skretao je na to pažnju, rusima. familija horvat postala je, tako, privremeno, srbima, bog i batina. horvat je bio dobio dozvolu da vrši verbung, za svoje pukove, i u kraljevstvu poljskom, i u bolgariji, i širom celog sveta. ševič je, međutim, poručivao u kijev, svojima, da, na veliki obešenjakluk horvata, treba odgovoriti traženjem zasebne teritorije, i za ševiča. on je predlagao rusima da se ta teritorija ne zove nova serbija, nego slavenoserbija. tako je i bilo. ševič je, tih dana, hteo da uda ćerku za majora petroviča, koji je tvrdio da je rodom iz črne gore, i da zeta uputi u črnu goru, da tamo, za ševiča, puškonoše, skuplja. to je bio ševičev odgovor horvatu. rusima se brzo dosadila sva ta nova serbija. ona je, kroz dvanaest godina, cela, nazvata. nova rosija. u svojoj kampanji, prota bulič dotače se i familije isakoviča. kakve je dakle vere žena, koju su isakoviči doveli? varvara? je li pravoslavna, ili rimljanka? đurđe je vikao da će proti polomiti rebra, ali, u familiji, bio je mišljenja da bi varvara trebala veru da menja. petar je pretio, javno, da će pištoljem, svakoga, ko mu bude rasplakao ženu. pavle je tešio varvaru, lepim rečima. ne plači, šokice, nisi ti ništa kriva. pusti nek laje prota. ja ću da ti kažem, šta je volja božija. volja božija je, naša ljubva, prema tebi, i tvoja ljubva, za petra. pričao mu je, kaže, tekelija, sin kapetana ranka, a unuk čuvenog joana, kako mu je otac pričao da mu se ded klao sa mađarima, godinama. zaricao se da će mađarskog princa, rakocaja, ako ga uhvati, oderati živa. a nije ni rakocaji imao nameru da ga, ako se joan zarobi, hrani, smokvama. pa šta je bila volja božija? izgubiše serbi dištrikt beligradski i poaraše turci vsju krainu, a ni rakocaji nije bolje prošao. izgubi hungariju i ode turcima, da jede gorak hleb izgnanika i suzom ga zaliva. pa eto, prođe mnogo godina, i, jednog dana, kad joan ode putem u tursku, ču da princip, krvnik njegov, živi, na obali mora, u varoši, zovomaja rodošto. ode tekelija da učini vizit rakocaju. ne da ga vređa i ismeva, nego da posedi sa njim i porazgovara, o danima koji prođoše, i mržnjama, sramnim, kao ludila. a lepo ga je princip primio. dva stara krvnika sedela su, mirno, u sećanju na prošla vremena, koja su besmislena, i slušala, šta more govori, iz večnih talasa, pred njihovim nogama. đurđe, koji poučitelni način pričanja pavlovog nikad nije voleo, pokuša da prekine tropar svog bratučeda. nasmeja se, pa reče da su ta dva krvnika sedela, kao babe, zato, što su bili ostareli i zablesaveli, a da ne bi bili sedeli tako, da im je mladost još sevala iz očiju. neka uostalom paja kaže. šta govori more? pavle mu onda, mirno, reče da ne valja smejati se starcima. a šta more govori, još ni jedno ljudsko uvo nije razumelo, u mladosti. a u starosti, dockan je. tek, istina je da su dva stara krvnika sedela, vseusrdno. naočigled sviju, pavle tada pomilova varvaru. v ljubve si se ti sa nama vezala i sa nama pošla, a ljubvu ne možet prekinut, ni cela rosijska armada. nego samo smert naša. posle te zabune oko varvare, i njenog krsta, isakoviči su se bili, u kijevu, sklonili od sveta, u kuću koju behu iznajmili. familija isakovič počela je da živi, i u kijevu, onako, kako je, i u varadinu, i kraljevskom slobodnom gradu, neoplatensi, živela. u slozi i ljubavi. bar tako se činilo onima, koji su u tu kuću zalazili, spolja. ništa se, međutim, celog tog decembra meseca ne ču, o trifunu. kao da se zauvek bio izgubio, u snegu. početkom januara, godine 1753, štapskvartera brigadira vigkoviča dobila je akt, kojim se od nje tražilo da ispita isakoviče, o njihovoj službi u austrijskom carstvu i njihovim oficirskim činovima. kad đurđe ču da će morati, i u kijevu, da piše, akta, on se razdra. a pošto je, u međuvremenu, učio, napamet, titulu komandanta kijeva spremajući se za prijem kod kostjurina opsova, mater, visokorodnomu, visokoprevashoditelnomu, gospodinu generallajtnantu, gosudarstvenoj vojenoj kolegiji členu, sanktpetersburškoj kreposti i kavaljeru, ivanu ivanoviču kostjurinu. uzalud ga je pavle opominjao da će ga rusi, ako to čuju, olovom zasuti. valjalo je, mirno, stenjući od muke, u štapskvarteri, protumačiti, na papiru, kakva je razlika bila, u potisju, između statusa srba, koji je bio, pre, militarni, a odsad trebao da bude, provincijalni. šta to znači, da su serbi, pre, bili austrico politicum, a sad od njih traže u austriji da budu. hungaricum provinciale. dok su tri isakoviča, u toj zavejanoj kući, u kijevu, u neizvesnosti, šta će i kuda će, čekali na raspodelu u novoosnovane serbske pukove u rosiji, sneg je vejao. svađa, međutim, između serbskih đenerala, horvata, ševiča i preradoviča, bila je sve veća. horvat, posle svog povratka iz moskve i sanktpetersburga, bio se toliko osilio, da sa ostalom dvojicom nije hteo ni da se viđa, ni da korespondira. razgovaraće, kaže, odsada, samo sa rusima. sa rosijskim đeneralima i senatorima. otvara u tvrđavi krilov svoju, horvatovu, kancelariju. imaće šest odeljenja. kod njega poručivao je isakovičima ima mesta. daje po jedan čin više, odmah. horvat se, malo, splasnuo, tek, kad iz sanktpetersburga stiže vest da je carica, na zajedničkoj konferenciji senata i vojene kolegije, a pod datumom od 20. novembra, đeneralski čin potvrdila, ne samo njemu, nego i ševiču i preradoviču. isakoviči se onda, u štapskvarteri, upisaše za ševiča, ili preradoviča. a potom je nastalo i neko zatišje među đeneralima. za to vreme, sad se pukovi ševiča i preradoviča počeše da svađaju oko oficira. ko će više došljaka da primami na svoju stranu? ti su pukovi bili, sad, pod komandom đeneralskih sinova. ševičev pod komandom njegovog starijeg sina, a preradovičev, pod komandom preradovičevog premijermajora, georgija. tihi rat, međutim, vodio se i među njihovim ženama. ispitivale su, koja je oficirska žena dobra majka, a koja nije, koja se pokazuje hoćka, prema rusima, a koja je srca kao stena. đurđe je psovao i horvata i ševiča i preradoviča, a psovao i kijev, i sve svetitelje kijeva. a kad ga pavle zapita, šta mu kijev smeta, đurđe je vikao. kijev zato, što je u kijevu babica retka. tih dana, varvara se bila oporavila i sinula je, onako lepa, začeta, riđokosa, od nekog unutarnjeg zadovoljstva. petar je, kao petao, šetao, oko nje, i trubio, na sva usta, da mu je žena začeta, i da će, prema boji lica sudeći, roditi sina. varvara se bila priljubila uz muža, dok je strahovala da će pobaciti i umreti od pobačaja. sad, kad je bila opet snažna, zdrava, opet je podrugljivo posmatrala muža, kao nekog ćurana. to je, kaže, dite, ditetina. ona je, očigledno, uživala u petrovoj mladosti, koja je bila veća nego što bi trebala da bude, prema njegovim godinama. ona je uživala, očigledno, i u njegovoj lepoti, majskih ruža. očigledno je bilo i to da u petru ima mladog ljubavnika, supruga, ali i to, da je željna nečeg drugoga, nekog drugoga. ona se zacenila jednog dana, smejući se veselo, kad đurđe reče da ne valja ponašati se prema ženi, kao prema nekom cvetu, koji i vetrić prelama. petar i varvara su se zavoleli, kaže, kao jaganjci. ne valja. on zna da su se trifun i kumra voleli kao dva rvača. tako valja. za sve to vreme, pavle je, među isakovičima, živeo, kao da je tuđ i da mu to više nije familija. da se jako promenio, primetile su bile, i ana i varvara. prekodan ga nikad nije bilo u kući, nego se skitao nekuda. a kad bi ga pitale, kud se to skita, i šta traži u kijevu, pavle bi im odgovorio da traži jednu ženu sa zelenim očima i trepavicama boje pepela. ana je, sa sluškinjama, za sve njih kuvala i često videla, kako pavle, nekim ludačkim osmehom, gleda, u vatru ognjišta, satima, kad bi sedeo kod kuće, očekujući oficira iz štapskvartere, vitkoviča. videla je i to, da je varvara sad, prema pavlu, vrlo mirna, katkad bi ga samo, po potiljku, pomilovala, ali ga više nije ljubila. međutim, neka velika nežnost, prema varvari, bila je sad sa strane pavlove isuviše očigledna. iako nije bila skaradna, iako petar nije bio više ljubomoran, anu je, od te nežnosti pavlove, prema varvari, prelazila jeza. bilo je nečeg šašavog u toj nežnosti, tog, inače tako hladnog, oholog, udovca. brbljaju, kaže, da je žena cvet, pa se svet smeje tome. a eto, i on misli tako. cvet je žena. i slepac je mogao da primeti da, između pavla i varvare, nema ničeg skaradnog, ali kad bi videla pavla, kako varvaru gleda, kako je mazi, ani bi bilo hladno oko srca. kratka radost, međutim, između varvare i njenog muža, bila je prošla. ljubav, toplota, koja se bila među njima u tokaju pojavila, opet je ustupila nekoj hladnoći, u varvarinom držanju, prema mužu. srećom, petar je video samo, da mu je žena trudna, a nije video, kako ga, često, sa dosadom, posmatra, ispod oka. pavle je, najviše, gledao, da to dvoje približi, kao da je on kriv hladnoći tog braka. mirio ih je, uveseljavao, hvalio, kao da su primer sretnog braka, i kao da im je on, i brat, i sestra. kad bi petar, ili varvara, setili se nečeg, iz prvih dana njihovoga braka, što nije bilo dobro, ni veselo, pavle bi im doviknuo. bilo pa prošlo. a kad bi se setili nečeg, što je bilo dobro, veselo, on bi iznenada sagao glavu i rekao, i na to, tiho. bilo pa prošlo. cela je familija isakovič počela da se krsti, kad bi pavle, katkad, u njihovom društvu, sedeo, ćutke, kao da nešto, izdaleka, sluša, pa se osmehivao, kao lud na brašno. ana je, jedno veče, rekla da bi pavla trebalo odvesti do manastira, da mu se očita molitva, a trebalo bi, krišom, naći i neku priliku, da ga ponesu na bajače, da ga obaju. neke žene su ga urekle, rekla je ana, jednom prilikom, pavlu. to se dešava udovcu. ali se svi zaprepastiše kad se pavle nasmeja i uzviknu. tako je. ne jedna, nego dve a mati su i kći. prekodan, pavle bi bio, među njima, kao što su i drugi ljudi, ali uveče, uz ognjište, imao je pogled bezuman, bože prosti, kao što ga imaju suludi. katkad bi se nasmejao, i vedro, i veselo, a kad bi ga ana pitala, smeje li se to u sećanju, na tu mater, i ćerku, pavle bi odgovarao. ne, nego brkiču, vragolanu. familija se na to, uplašeno, zgledala, i razišla na spavanje, brižno. jedno veče, tako, smejući se, pavle reče da mu se čini da su, osim njega, svi ljudi, koje je na putu u rosiju sreo, šašavi. jedan je, kaže, uobrazio da je on. karpati. jedino ga, kaže, rosija nije razočarala. njemu se čini, sasvim drukčija, nego što je bio srem, temišvar, varadin, gde su dotle živeli. rosija je kao neka velika zima, a u snu mu se pretvara u neku, ogromnu, reku, sa kojom, noću, razgovara. taj gorostas, taj div, koji mu se sad javlja u snu, dolazi mu kad odu da spavaju, pa mu kaže da se u temišvar, i da hoće, više ne može vratiti. taj ogromni rus, sa kojim razgovara, u snegu, kaže da su njihovi domovi sad, tamo, opusteli. vaš dom, kaže, pustoj dom. taj div, koji ima oblik velikog medveda, kaže mu da su oni, sad, tuđi u svom zavičaju. vi inostranec tam. ali ga teši da je on, isakovič, sad, svim ljudima, brat ovde. vi brat moj, zdes. isakoviči su, već u januaru, bili progovorili, nekoliko reči, ruski, pa je oko toga bilo mnogo smeha, među njima. kad je pavle, u tom pričanju o svojim snovima, počeo da upliće i neke ruske reči, svi su se smejali. samo ga je ana zaprepašćeno posmatrala. ona je, posle, pričala da joj se tad, prvi put, pričini da su ti snovi, koje im pavle priča tako veselo, bezbrižno utvare čoveka koji je poremećenog uma. samo, ona to nije smela da kaže, familiji, tako. pavle je, međutim, pričao da rosija ima, u snu njegovom, lice, ne samo tog ogromnog rusa, nego i meseca ledeno. kuća trgovca žolobova bila je ispod brda, na kom su se belele crkve u kijevu, pa je pavle imao da sluša zvuk zvona svaki čas, i danju i noću. to brujanje zvona dopalo se bilo pavlu. to je bio njegov prvi, nezaboravni, doživljaj, u kijevu. ta jeka zvona bila je duboka, a ljuljala je, ne samo njega, nego i podolj, ceo kijev, ceo svet, i zemlju i ljude, u san, kao neko more. drugi njegov, nezaboravni, doživljaj bio je sneg. sneg svuda, sneg beskrajan, na kijevu, u daljini, duž dnjepra, sneg. a veje i veje, kao da nikad više neće prestati. sa njim nastaje velika tišina. noć je nečujna, dan postaje tih, a kao da se i ljudski život i ljudske patnje stišavaju, u snegu. stišavao se i korak ljudski. prolaznici su se, pored kuće, jedva čuli. prolaze tiho, reče pavle, pa bili veseli, napiti, ili očiju suznih. ne čuje ih niko. prvi put je, kaže, u kijevu, pogledao, pod snegom, i jasike. kako su mirne, smrznute. najzad, imao je i jedan treći doživljaj, ali taj je pričao samo bratencima, ne ani. to je bio doživljaj sa sluškinjom žolobova, koju im je žolobov bio ostavio, da ih služi. pavle je spavao u jednoj izbi, u kojoj je žolobov držao neke kantare, ali koja je bila udobna i topla. vatra, u velikoj zemljanoj peći, počela bi, tek pred zoru, da se gasi. žar bi tada pokrio sloj pepela, kao brdašce. ujutru bi dolazila sluškinja žolobova, da vatru potpali. prvog jutra, kad se pavle bio probudio, začuđen, vide da je to mlada žena, koja se smeši i ponizno ga gleda. vide njena široka pleća i ču kako piri vatru i u pepeo duva. imala je dah kao da je oluja. pavle nikad nije oslušnuo toliku snagu disanja. bio je zanemeo od čuda. luč je buknula, od njenog daha, posle dvatri trenutka. u polumraku ona je, zatim, izišla, ali pavle taj dah nije zaboravio više, nikada. to mu je bio treći doživljaj u rusiji. tih dana, u štapskvarteri, rečeno im je da podnesu, pismeni, izveštaj o svom životu, iskustvu, i činovima, u austriji. brigadir vitkovič savetovao im je da učine rosijskoj vojsci što više komplimenata, a da im ne padne na pamet da veličaju franceza, ili prajsa. kapetan marianovič, iz čanada, dobio je za sekundmajora, samo zbog takvih komplimenata, i zato što je, u rosiju, došao sa šest sinova. đurđe, koji je mrzeo da piše akta, uopšte da piše, reče da će navesti, kako je ušao u austrijsku vojsku, za korneta, i kako je brzo napredovao u ratovima. to je sve. petar je bio mišljenja da treba istaći karijeru njihovog poočima, vuka. on je bio deputat pri izborima mitropolita. išao je u rat na franceza i prajsa. za sebe će navesti, koliko je zarobio neprijateljskih oficira. ne namerava da moljaka. pavle je govorio da će napisati da je austrijska vojska dobro naoružana, rđavo komandovana. neće prećutati da su francezi, kod praga, zadali sirmijskoj miliciji mnogo jada. neće prećutati, ni lepotu njihovog mundira i hrabrost njihovih oficira. a o prajsima će reći da idu u bitku, kao zid, i ne okreću, nikad, neprijatelju, leđa. đurđe se ljutio na te rodomontade pavlove, i govorio da će pavle da pokvari odnose sa rusima, od početka. ako bude toliko hvalio neprijatelja, kostjurin može pomisliti da ima posla sa špijunima. pomisliće da isakoviči predskazuju rosiji poraz u ratovima. pavle je, međutim, sa osmejkom, pobijao razloge đurđeve i govorio da on misli da kaže, ono, što je korisno da kostjurin čuje, i što je istina. a nije đurđe bio ni onaj, koji garsuliju kaza, što treba. nego je on skresao garsuliju mesto bratučeda. rosija ne može biti pobeđena. mogu armade prajske, franceske, švedske, turske, vojevati koliko hoće protiv rusa, mogu i bitke dobiti, kad su rusi bez dobrog oružja, ali će, na kraju, pobeda biti rosijska. đurđe mu onda ljutito dobaci pitanje, je li to pročitao u zvezdama? nije, kaže. nego je oslušnuo kako sluškinja žolobova potpiruje vatru, izjutra. diše kao oluja. e taj će dah odneti sve neprijatelje rusa, kao snežna oluja. u familiji isakovič se onda poče šaputati, tog dana, da, u pavlu, nešto kroz glavu duva. spominjao je, opet kao pošašavio, i neku črnogorku, lepoticu, sa zelenim očima, i trepavicama boje pepela. krajem februara zima poče malo da popušta. u zavetrini, u zalivu matvejeva, led je počeo da puca. isakoviči su, tih dana, dobili naređenje, iz štapskvartere, da otpočnu sa vizitom rosijskim oficirima, kijevskago, domaćeg puka. kostjurin je želeo da, došljaci, oficiri, pre nego što im se da čin, upoznaju ruse. momčad je imala da bude upućena u ruske horove, da peva. domaći puk, u kijevu, bio je, tada, grenadirski, broj 5. bio je osnovan godine 1700, i jedan od najstarijih pukova stajaće vojske. njegov, prvi, inhaber, knjaz rjepin, nikolaj, pročuo se bio, ne samo po junaštvu, nego i sa bogatstva, balova koje je priređivao, i maskerada. isakoviči, dabogme, nisu ni sanjali još da će, pored tog puka, kroz sedam godina, ginuti, ispred berlina. među isakovičima, đurđe se najviše svideo rusima. među ženama rosijskih oficira, ana je bila najviše omiljena. varvara je postala vrisak oficira. petar je imao, kod ruskinja, mnogo uspeha. ali se o pavlu bilo raščulo, ono, što je višnjevski rekao o njemu, u svom izveštaju, za kostjurina. naime, da je taj isakovič pedagog. prokljati pedagog. pavle to nije znao. neuki, snuždeni, isakoviči su, tako, prvi put, u rosiji gledali lepe fajerverke, išli na igranke, i večerinke. zbunilo ih je bilo, naročito, neko šašavo, rosijsko, gostoljubije, kakvog nigde nije bilo. dovoljno je bilo da pohvale neku bundu, neke konje, saone, da im rusi kažu. vaši su. kad se vozilo, vozilo se vratolomno, i po mraku, i snegu. kad se jahalo, uzimala se, kao prepona, i taraba i kapija. kad se điskalo, điskalo se tri dana. kad se kockalo, sve se gubilo, i kesa, i kuća, pa i ljubaznica. a kad se pilo, pilo se do besvesti. đurđe se pročuo kao rvač. njega niko, među grenadirima, nije uspeo da breči, a on je svakog obarao, pojaske. u đurđa je bilo jedno uvo kao rovašeno, i jedna knjaginja je pomislila da su mu uvo sekli turci. đurđe joj reče, ozbiljno, da nisu. guvernesa, kaže, kad je bio mali, nije ga čuvala dobro, pa je, jednog dana, onako mali, otpuzio, slučajno, u kočinu. krmača mu je odgrizla pola uveta. pavlu ponudiše da stupi, pravo, u rosijski puk, ali je odbio. propustio je sreću. iduće srede, osmoga marta, te godine, uoči praznika glave svetog jovana, isakoviči su bili pozvati brigadiru vitkoviču da čuju imja i čin kojim su primljeni u rosiju. đurđu je priznat samo čin kapetana, a ne titularno majorstvo, koje je u varadinu bio dobio. kostjurin je na njegovom aktu, svojeručno, zapisao da je i kapetanstvo, za tako mladog čoveka, mnogo. petru je dat čin lajtnanta, koji je davno imao. pavlu je priznato kapetanstvo. samo je trifun bio zapisan kao major. o trifunu su, tek tad, čuli da se bio, pri prelazu karpata, izgubio, a zalutao na moldavsku, tursku, granicu, gde je, u jednom rosijskom forpostu, čak i u nekoj čarki u kojoj je bilo i mrtvih učestvovao. lično je bio poveo ataku. isakoviči su bili zanemeli, i pocrveneli, kad im je čin saopšten. petar je akt potpisao đurđe i pavle su odbili da potpišu. vitkovič ih je tešio, da se sve to može, i hoće, popraviti, kad u svoja nova mesta opredelenija stignu. ono što je isakoviče, najviše, zabolelo, bilo je, da im je rečeno da im je to njihov rođak, sekundmajor živan ševič, udesio, koji je, u odsustvu svog oca, đenerala, komandovao, u kijevu. bili su sasvim zaboravili, serbsku, zavist, rođačku. u kući trgovca žolobova, posle toga, nekoliko dana, u familiji isakovič, samo se o tom govorilo, snuždeno. bila je nastala tišina, kao da im je neko u familiji umro. petar se, jedini, smejao i govorio glasno, da treba preći preko toga i da je on već prešao. potpisao bi i da mu je samo za korneta dato. ne treba se tužiti, u inostranstvu, već na prvom koraku. traži od đurđa i pavla da potpišu, i da se ne tuže. to je u interesu familije. a čuo je u štapskvarteri da je kostjurinu naređeno da priprema trupe, koje će ići u rat, na prajsku. ima izgleda da se taj rat nastavi, uskoro. i horvatove, i ševičeve, i preradovičeve trupe počeće, čim proleće grane, da manevrišu i vežbaju. treba se strpiti. kad rat otpočne, padaće činovi, viši, oficirski, na isakoviče, kao kad kuskuni s neba padaju. on se bio, kao baba, uplašio da će ga stići tastovo prokletstvo. sad je rešio da ćuti, i da tastu pokaže da i bez tasta, sa svojom ženom, u rosiji, i kao lajtnant, može živeti, sretno, i lepo. pričekaće da ga kostjurin primi, pa će tražiti da bude predstavljen carici u sanktpetersburgu. što je bilo najlepše, petar, koga dotle u familiji niko nije slušao, uspeo je, zaista, da brata i pavla nagovori da akt potpišu. đurđe je psovao. bio je, kaže, uz paju, u rosiju nagao. eto mu sad. pavle je ćutao, ali je i on potpisao. da li se petar, onako detinjast, kakav je bio iako je bio uzeo tridesetu posle toga, osetno osilio, pa pomislio da može, on, da bude glava u familiji, kao što je belgrad nacionu, ili je bilo slučajno, tek on održa pavlu još jedno poučitelno slovo. čuo je, kaže, u štapskvarteri i to, da je trifun u kijevu. ima logor u podolju, a odseo je u kući ševičevoj neće u familiju. on, petar, mni da treba da ode do trifuna i da mu kaže da ne sramoti familiju, i da treba da se vrati u familiju. treba i ana i varvara, pa i đurđe, sa njim da pođu. pavle bi trebao, dan, dva, da ostane u prikrajku. da se sa trifunom ne susretne. kakav je trifun, moglo bi da se desi i da se potuku. nemaju prava da sramote, u rosiji, familiju. toliki se nalaze njihovi sunarodnici u podolju, u bedi, nemaštini, pa trpe, izbegavaju, među sobom, tuču. oni su, oficiri, te jadnike, doveli u rosiju, pa, mesto da o njima brinu, traže kavgu. a zna se da je njihova, isakovičeva, familija, imala sramotu, u prošlosti, kad je brat rođenog brata, iz pištolja, upljeskao. trifun ne može da prežali švalerku. iako pavle nije ništa kriv, i trifun bi mogao da potegne pištoljčinu. oće srbo, bogami. zato on predlaže da pavle, neko vreme, ne izlazi na oči trifunu. isakoviči su saslušali, snuždeno, petrovu oraciju, uz sveću koja je treperila, u šandali, u polumraku. to, da su pri dobijanju činova, već na prvom koraku u rosiji, doživeli neuspeh, nepravdu, celu je familiju bilo ražalostilo i snuždilo. ćutali su. očekivali su da će pavle primiti k srcu petrov savet. dogodilo se, međutim, neočekivano. pavle je, s početka, slušao petra, namrgođeno, ćutke, zatim je počeo da se smeje, jetko, pa pocrvene, i lice mu se smrknu, kao bezumno. odgurnuo je tanjir od sebe, tako da se prevrnuo. on je, kaže, otišao, iz temišvarskog banata, da ne gleda kako njegove husare pod igo paorstva teraju, da ne gleda kurve, trgovce, senatore, kako se bogate, jer njih, oficire, više ne trebaju. nego zemlje, kuće, pustare, spahiluke kupuju. on je njih, isakoviče, u sremu, gledao, kroz suzu, ali sad ih gleda kroz njihovu dušu. zna ih. pa zašto da se krije od trifuna? u budžaku? je li ti je, petre, svraka, mozak popila? ti si, dijete, brat trifunu. ja nisam. vas ste, dvojica, istu mater sisali, blaženopočivšu. ja nisam. ja postadoh ajlugdžija i nemam ni kuće, ni kućišta, a sahranio sam ženu. nemam familiju. bilo pa prošlo. što bih se ja trifuna klonio? ako je trifunu stalo, da se ne sramotimo, ja sam za to. ali, ako trifun razdrjati sja budet, na mene, u kijevu, ašče gospod bog koe čudo ne satvori, ubiću ga, kao kurvu. to ti kaži svome bratu. oće srbo. iako je pavle otišao iz sobe, posle tih strašnih reči, mirno, familija isakovič je naslutila da, u pavlu, imaju bezumnika u svom krugu. njegove blage, hladne, plave oči, bile su, sad, lude. početkom marta godine 1753, u kijevu otpočelo je i naseljavanje onih koji su bili stigli u rosiju, iz temišvarskog banata i srema, prošle jeseni i zime. kostjurin, oberkomandant kijeva, imao je mnogo glavobolje oko toga. nesretni rod serbski želeo je pomoć rosije, i o tom tamo truditi se otišao je, ali samo ljudi mogu odselitsja, otečestvo se odselitsja ne možet. među doseljenicima bilo je, kraj sve dobre volje kostjurinove, mnogo bede, mnogo nezadovoljnika, mnogo prolivenih suza. a čula se, na mukama, i serbska, sramotna, psovka, koliko je na nebu besčislenih zvezd. žudnja za rosijom, kod tog sveta, nije bila nova reči oko toga imao je već, rosijski poslanik u beču, nefimov, još za vreme patrijarha čarnojeviča, koji je kukao da je njegov nacion, na burnom moru, u mračnoj noći, lađa, koju oluja ljulja. starac je, videv kako nacion luta, a gospod ne pomaže, posumnjao bio, u svojim pismima, u boga. kad rosijski poslanik, u beču, voznjicki, nije uspeo da oslobodi grofa đurđa brankoviča, serbi posumnjaše i u rosijskog poslanika. brankovič je umro, u zatvoru. pećki patrijarh, atanasije, nije više imao nade u idućeg ruskog poslanika bestuševa pa mu nije više pisao ni pisma. ućutao je i mitropolit aksentije palikuća. nisu mogli da spreče, ni reformu infanterije, u kojoj je austrija počela, serbima, da seče kosu, ukras glave, kad je duga. tim veća beše radost, koja je nacion obuzela, sa dolaskom bestuševa u to vreme kad se familija isakovič iselila jer je bilo očigledno da su serbi, u bestuševu, rosijskom poslaniku u beču, stekli, nekog, ko ume da im bude i otac i majka. za vreme bestuševa nacion je najzad krenuo, kao što se reka razliva. serbi su se divili bestuševu i blagosiljali ga, i mislili da je promena na dobro, njegova zasluga. nisu znali da je taj, privremeni, uspeh, omogućio slučaj, da je bestušev, u sanktpetersburgu imao još jednog bestuševa, kao keca iz rukava. rođenog brata, kanclera imperatrice, alekseja petroviča, koji je faktičeski rešavao, godinama, sa kojim će narodom rosija biti u dobrim odnosima, a sa kojim kraljem, u ratovima. tako se eto desilo, da je jedan bestušev počeo da šalje u kijev, na hiljade, puškonoša, tog naciona, a drugi rešio da te ljude naseli na granicu carstva, prema turcima i tatarima. horvata je nameravao da naseli na granicu prema poljskoj, kud je bežao svet, iz rosijskog iga paorstva, ne znajući da ga drugi igo čeka, u poljskoj, na zemlji šljahtića. u svakom slučaju, sa naseljavanjem došljaka, u prvi mah, išlo je brzo. horvatu je, ukazom od 20. novembrija 1752, dato čak i to, da se, sa teritorije koju naseljava, serbima, imaju iseliti svi malorusi i kozaci, kao da je to serbska zemlja od pamtiveka. a došljaci se učiniše, u prvi mah, kao čitava avalanša i poplava, iz kijeva. za horvata je glasalo, u otečestvu, za selidbu, godine 1751, oko tri hiljade duša, za čarnojeviča, iz arada, oko sedam stotina. tek docnije se ispostavilo da je sa horvatom stiglo svega 218. oberstlajtnant qua oberkapetan je to tumačio zadržavanjem naroda, preko popova. a oberstlajtnant joan čarnojevič nije ni pitao kako se naseljava nego gde je put koji vodi u lajbgvardiju, dvora. taman kad su isakoviči došli, i kostjurin imao da ih raspodeli u naselja, kostjurin je bio počeo da psuje, kad je bila reč o serbima, a da se prevrće, noću, bez sna. koliko je god bilo moguće, prebacio je tu brigu, sa sebe, na artiljerijskog đenerala ilju aleksandroviča bibikova. bibikov je imao da brine o naseljavanju ševiča i preradoviča. a sedište mu je bila tvrđava, bahmut. đurđe i petar dobili su zemlju u rejonu ševičevom, blizu doneca, a pavle, u rejonu preradoviča, blizu bahmuta. u očekivanju da se tamo odsele, imali su da gledaju jad i bedu, koja je bila mnogo veća u njihovim rotama, među običnim vojnicima i njihovim porodicama, nego među oficirima i đeneralima. predgrađe podolja, u kijevu, odjekivalo je, početkom tog marta meseca, od pesme tih došljaka, ali i prigušenog plača, naročito žena. ta gomila, po kućerima, štalama, zemunicama, koja je prošle godine bila napustila svoje otečestvo, bila je snuždena i očajna, posle te zime, koju je provela, u mraku, nemaštini, bolestima, svađama. bila je to velika sirotinja. takva skuka kak pučina morska. opšti jad bio je udario i na pojedince, naročito žene tog sveta, koje su imale teži život, više briga, manje razonode, teži rad, od muževa. bilo je po podolju mnogo cike, vriske, šamara i batina, a bilo je i mnogo pokvarenih brakova. opšta nesreća pretvarala se u sto ličnih nesreća. čak i u familiji isakoviča, početkom tog marta, nije, među supružnicima, bilo sve kao pre. đurđeva žena, na primer, bila je načula, da u kijev dolazi, ili je došao, višnjevski, a sa njim i njegova žena, gospoža julijana, i njegova svastika, birčanska, dunda. pa je hodala po kući, bože prosti, i ona, kao šašava. dunda joj se priviđala, na kolenima muževljevim, a pošto je bila u osmom mesecu bremenitosti, sirotoj ženi se, svaki čas, pilo sirće i jelo limuna, a ljubomora je u njoj rasla. tih dana, iako je zima bila pri kraju, iznenada, bilo je i, jakih, pretproletnih, vetrova, tako da su isakoviči morali da penju cepanice i kamenje na krov, nad svojim glavama. a bilo je i nekoliko strašnih, poslednjih, mećava. u njima, kao da se i narav anina i varvarina menjala. na izgled, i major jurat isakovič činio se onaj stari, iako, sad, još krupniji, još snažniji, još prsatiji. ipak, to nije bio više onaj čovek, koga su u varadinu i temišvaru, njegovi joldaši, znali, kao srce od čoveka. đurđe više nije mogao da spava, na majorši, ali je ležao, noću, na tatarskim jastucima, na zemlji, kod ženinih nogu, kao da mu je, bože prosti, mati. bio je prestao da se, često, smeje, i bio je manje veseo, nego u svom otečestvu. ni čin, koji je u rosijskoj vojsci dobio, ni naseljavanje na donecu, nisu mu se dopali, a bio je zabrinut, za ženu. bio joj je našao babicu, rosijsku, jednu omalenu, okruglu, ženicu, koja je tvrdila da u njenoj ruci ni jedno novorođenče nije umrlo. u štapskvarteri se pričalo, međutim, da, katkad, pri krštenju dece, ima iznenađenja. smrznu se ruke u popova, pa ispuste dete. iako je to bila glupa šala oficira, došljacima se činila verovatna, jer se prepričavala, sa ozbiljnim izrazom lica. ana je očekivala porođaj idućeg meseca. nije ni ona bila ona ana, koja je bila u otečestvu, tako vesela. čak ni onoliko zaljubljena, posle pet godina braka, u koji je ušla, kad joj je bilo sedamnaest godina. a u kom je bila sretna, pet godina. neprekidno, poljubljiva, kao da je mužu, švalerka. iako bremenita, bila je i sad lepa, sa svojim divljim očima, i ustima, ali nije više bila izvor veselosti, u kući. bila se uplašila porođaja u tuđini. kad bi joj muž, uveče, dolazio, iz štapskvartere, pa, posle večere, legao kraj njenih nogu, ona bi ga gledala, nekoliko trenutaka, a zatim bi okrenula glavu. kao da su tuđi. đurđe bi je, često, zatekao, da sedi kod zamrznutog prozora, koji beše u nemeckom stakletu retkom, u kijevu i topi led, dahom, i briše prstima. virila je napolje u sneg, u zimu. uzalud bi je suprug pitao, kuda to gleda i na šta misli? kad joj je jednom, tako, prebacio da se promenila, da prema svom mužu nije više onakva, kakva je pre bila, ona se osvrte, kao da je zbilja u njoj sakrivena neka tigrica, i ciknu. šta bi hteo? valjda bi trebala da se uhvati za uši, pa da igra, od sreće, u svojoj nemošti? da bude vesela što neće videti decu svoju, koju je ostavila u novom sadu, i koju će videti ko zna kada. on zna, kaže, kako je, u otečestvu, u familiji, kod matere svoje, lako rađala. njen sinčić i ćerka izlegli su se kao pilići. ko zna šta je sad, u tuđini, čeka. idući dan, dok je familija isakovič sedela pri stolu, pri večeri, uz slabu svetlost sveća, ana je to ponovila, pred svima. đurđe, koji nije voleo da mu žena govori o svom braku iako je on o braku, i svom, i svoje braće, govorio bez ustezanja podseti onda ženu da ona, u kijevu, kraj sebe, ima svog muža, koji je voli, koji će je braniti od svakojeg zla, i čuvati, i za vreme porođaja, kao što muž, i inače, ženu, čuva. ana je, međutim, i na to ciknula. gle, gle, kaže, kako se sad prepodobio. pravi svetac. a zaboravio si, debeli, šta videsmo u tokaju? esmo li videli onu birčansku, ili nismo kako ti na krilu sedi? valjda si kod nje veliki ogn raspalio sam znaš. čestnjejši jurat isakovič našao se u čudu, kad mu supruga to očita, pred svima, a jedva je uspeo da je nekako smiri. to veče, kad odoše da spavaju, nisu više ni progovorili. međutim, to se, idućeg večera, opet, ponovi. varvara, sirota, pokušala je da jetrvu odobrovolji, i da đurđa pohvali, kao dobrog supruga, ali je đurđe i sam bio primetio da anu, zaista, neka podmukla žalost i srdžba obuzima, prema njemu, kad god joj se približi. on je bio davno zaboravio i kako su, u kući višnjevskoga, u podrumima, među buradima, lutali i tu, grudatu, birčansku, koja mu sede na krilo, cvrcnuta, u šali. pokušao je da svoju ženu urazumi. mislio je da je sve to posledica mladosti i njenog straha u tuđini. bila je sedamnaest kad su je udali, kao što su se i druge ćeri, iz imućnih kuća, udavale. ostala je bez matere, sad, da se, u stranom svetu, porodi, našla se u nepoznatoj varoši, pa su je neizvesnost, sneg, zima, zbunili. sve će to proći. pošto više nije mogao da zaspi na majorši koja više i nije bila majorša, nego kapetanica đurđe je počeo da se umiljava ženi, pred svima, prekodan, pa je na sva usta uveravao celu familiju, kako na svetu i nema, ne može biti, takve ljubavi, kao što je njegova prema ani. kako će ta ljubav večno trajati. kako ljubav između muža i žene ništa ne može prekinuti, dok je ne prekinu starost i smrt. ali ni to nije anu smirilo. ona je postala durljiva i prekodan. a posmatrala ga prezrivo. đurđe je imao običaj da, pri svakoj igranki, igra polonez, sa svojom ženom, pre nego što pođu kući. đurđe je igrao polonez kao u kolu. pocikujući, podvriskujući. na kraju je imao običaj da ženu, paradno, poljubi u ruku. doviknuv glasno, tako da svi mogu čuti, da niko takvu ženu nema, u neoplatensi. kad je, međutim, idući dan, pri večeri, pokušao i to, ana mu, jetko, dobaci. gle, gle. a ono što u podrumu bi, zaboravio si? ja ni perčatku ne davah višnjevskom, da mi je poljubi, a ti? seđaše ti, ko molovan turčin, na koleni. da znaješ, ja to neću zaboraviti. đurđe, koji je u rosiji počeo da svom imenu dodaje zeremski, pokuša da, upozori familiju, kako počinju da u govor mešaju i rosijske reči. perčatka, kaže koju ana pomenu znači rukavicu. hteo je da se familiji učini da je ono, što mu ana reče, rečeno uzgred, kao u nekoj familijarnoj šali. ana, međutim, ono što je rekla, još jednom ponovi. đurđe onda prestade da jede i poče da preleće pogledom po familiji kao da, u borbi sa nekim zmajem, od hrišćana, zaštitu traži. posmatrao je prisutne, molećivo, tako reći, ali njihova lica, uz svetlost sveće, koja je treperila u šandali, ostadoše nema. đurđe je osetio da je usamljen u familiji, pri toj večeri, pri toj sveći. on onda opsova što pre nikad nije činio u prisustvu žene. samo, sve se to, idućih dana, još jednom ponovi. pa ne samo što mu je tu grudatu birčansku pomenula, pri večeri, nego mu ana sve to i ponovi, i u onoj izbi u kući žolobova, u kojoj su spavali. počela je pri tom i da suzi. đurđe onda poče da se krsti. nije mogao da zamisli da bi njegov brak, koji je tako lepo trajao pet godina, u ljubavi, mogao da se pomuti nekom takvom sitnicom. da bi mogao da se pokvari, zato, što mu je jedna gospožica, cvrcnuta, uzjahala kolena, u jednom trenutku kad su seli, među burad, u podrumu, sami. ta to je bila šala. nije dunda sela njemu u krilo, u košulji. nije on mogao, nije imao ni vremena, da to spreči. otkud bi bilo moguće da takva jedna podskočica može brak da pokvari, ljubav muža i žene, koji su izrodili decu, u ljubavi, koji osećaju jedno prema drugome ljubav, supružničku, beskrajnu. nije ni ta devojčura u tokaju zlo mislila. u svakom slučaju, sad, u kijevu, đurđu se učini da je ovo čudo, koje ana od toga sačini, nešto nezemaljsko. da su to neke mađije u ljudskom životu. da se to, sa njima, igra onaj krvnik stari, svih ljudi. nečastivi. pokuša dakle da osvesti ženu, da uvidi da to neka mračna, zla, viša sila hoće da ih zavadi. poče da se umiljava ani. da tumači to što se u tokaju zbi. ali mu to ništa nije pomoglo. ana ga je posmatrala tužno i okretala glavu, tako, da se đurđe prenerazi. ona mu reče da je ona dobro videla, šta je videla. nije ona kapricioz, nego ni njihova ljubav nije bolja, nego sve druge na svetu, ljubavi. ona, ili ta birčanska, njemu je svejedno. suknja kao suknja. bolje bi bilo da su tamo, među buradima, u tokaju, umrli. uzalud joj je đurđe govorio da se seti, kako su, pet godina, lepo živeli, bez i jedne ružne reči, kako su se voleli. ni jednu drugu, za tih pet godina, nije zaželeo da uštine, ili pričvrlji. nema on šta sebi da prebaci. a ceo naš nacion zna da su pijanoj snaši mili, i đeverci. ona, ana, ana, je ta, koju će on, na veki, voleti. žena mu, međutim, plačući, odgovori da joj je žao što ne može, sad, odmah kao kumra, trifuna da ga ostavi, i da se materi vrati. gospoži agripini. poče zatim da jeca, glasno, kao da su joj javili da joj je mati, gospoža agripina, na samrti. a kad đurđe ču ime svoje tašte, ode, i zalupi vrata. tri dana, posle te svađe, ni pred familijom, nisu govorili. četvrti dan, međutim, pri večeri, ana je još više ujedala. svi su muškarci, kaže, turci. da ne kaže, ajgiri. ni taj major, tu, pri stolu, njen suprug dražajši, nije ništa bolji. muška ljubav sve što se o muškoj ljubavi priča, sve što se o jedinoj ljubavi muškaraca priča samo su priče, kao kalabaluk turski, uz tamburu. njen đurđe bi samo u haremluku bio sretan, kao i svi muževi. da može da bira kad očima zažagri. danas ovu, sutra onu. valahi. za trenut, oko stola, nastade tišina. a činilo se da će je muž udariti. njene su oči gorele, kao u groznici. ni varvara, ni petar, ni pavle, nisu to od ane očekivali, pa su bili zanemeli i noseve u tanjire zaboli. međutim, đurđe se savlada. ustade od stola i pogleda ženu, mučki, ali se zatim okrete i ode iz sobe, bez reči. graja je bila, posle toga, velika, u familiji. ana je glasno plakala. petar ode da spava, čim su se malo utišali. pavle je sedeo još neko vreme, zagledan u anu, koja se tresla, ridajući. varvara ostade, jedina, sa anom, i dugo su nešto ćućorile u polumraku i tišini. đurđe se, međutim, vratio, posle ponoći. bio je posut snegom. ana ga dočeka sa suzama u očima i upita, kud se skitao? da nije išao u vizit višnjevskovoj svasti, dundi? za koju reče da je totski anđeo. posle onog što se u tokaju desilo, njihova ljubav, njena i njenog muža, ono što je bila, ne može više biti. nek otpada, kaže, ono, što kao krpa visi. čestnjejši jurat isakovič, međutim, ne reče ženi, te noći, ni jedne ružne reči. pomagao joj je, onako teškoj, da legne, na tatarske jastuke, na kojima su spavali, pa je čak i pomilova, po licu, kao što je decu milovao. samo je strašno širio crne oči. ana nije bila navikla, osim kad su se ljubili, da te oči, takve, vidi. bilo je u njima nečeg tupog, kao da đurđe prisustvuje nekoj sahrani, u familiji. njegov pogled bio je mračan i tvrd, u svojoj crnini. ana, u jednom trenutku, pomisli da će, uz milovanje, i da je udari. đurđe je, međutim, smesti, na jastuke, i pokri, kao da dete pokriva. govorio joj je kao da želi da je uspava. kad te uzeh, mnih da si već žena, al ti žena nisi. nego devojčurak u ženi. treba eto da rodiš i treće, a još ni od dvadesete odmakla nisi. prevarih se, dušo, u tebi. sodjelovah ne malu brigu sebi. a zanovetaš, serce, jer si senatorska kći. žena mu, jetko, dobaci da joj se kleo na večnu ljubav, kad su se uzeli. rasplela je bila svoju gustu, bujnu, mirisnu kosu, i podigla se nije htela da zaspi. đurđe je spusti na meko uzglavlje. ajde, serce, ajde, lezi, spi, i ne tropari. nisam ti ja mati, a prebezmernaja nužda tebi, nije muž, nego mati. gospa agripina. dete joj njeno. ana mu onda reče da je gospoža agripina imala pravo, kad je tvrdila da je on bik, sremski, a ne čovek nežan, koji ume blag sa ženom biti. đurđe je ponova pokri. mnogi naši, vidiš li, i ovde, u rosiji, hleba lišajutsja, na snegu i zimi, za ženu svoju i decu. a ti kukaš. i ja se, go, osiromašio, reših da krenem, da mi tvoja mati ne tropari. nađoh se sa braćom ovde u pomrčini, u nadi, da će bolje biti a viču bogat sam zet. pa ćutim. žena mu reče na to da bi sve bilo dobro, u rosiji, samo da nisu tu birčansku sreli. muž joj onda podviknu da, valjda, ni ta devojčura nije najgora. čemu taj razgovor? toliki ljudi njihovi, ovde, u zimi, prozebli, u nevolji, a ona, eto, samo misli na tu birčansku, a za svog muža da se batrga po svetu, samo da bi mogao švaler dundin biti. e jes, ženska pameti. žena ga onda zapita, a zašto bi višnjevski, i ta birčanska, i u kijev dolazili? on jedva čeka, svakako, da ih vidi. i poseti. đurđe je pomilova. poče mirno, i nežno, da je u obraz ljubi. ti znaš šta te čeka. da rodiš. pa u pamet se. da nas, na veki, nečastivi, ne razlučajet. pa ćeš reći, gle. spavni sad malo, opameti se. zaboravi tu birčansku, zaboravi šta je bilo, a kad osvane zvezda, sjutra, zaboravi šta smo rekli, i krčag koji smo razbili. pa prst u uši, pa ćemo zapevati. kako smo bili sretni i kako smo se voleli. onomlani. a kad ana nastavi da plače, đurđe je uze na krilo, kao da želi da je, na krilu, uspavljuje. njen plač je bio sve tiši. a kad se umirila, ili pretvarala da će zaspati, on utrnu sveću. zatim je legao, kod njenih nogu, očekujući da i on zaspi. idući dan, pred veče, neočekivano, kod ane, započeše bolovi. a na pojutarje pačiste nedelje, ana je rodila, lako, ćerčicu. te noći je mesec bio pun, sav od srebra, svetao, u kijevu. u to doba za decu, koja su se rodila pri punom mesecu, verovalo se da će biti, ili slavni đenerali, ili princeze ili lude. te nedelje, isakovičima je bilo naređeno da rano ujutru budu u štapskvarteri vitkoviča. kostjurin je želeo da ih vidi. za vreme tih selidbi, u rosiju sredinom osamnaestog stoleća ti serbski oficiri, koji su iz austrijske vojske išli u rosijsku, o rosijskoj vojsci, malo su znali. nisu mnogo znali ni isakoviči. samo su patrijaršije, i manastiri, znali da je sa moskvom bilo serbskih veza, već nekoliko stotina godina. kad su isakoviči polazili, na prste su se mogli izbrojati, oni, koji su bili sreli u životu nekog, živog, rusa. trgovce, koji su iz kijeva dolazili, živote svetaca prodavali, kaluđere, koji su se do hilendara skitali i opet u daljinu, u sneg, nestajali. petar veliki, car rosijski, bio je prvi, koga su isakoviči, u familiji spominjali. veliki kao neko priviđenje diva tri puta viši od običnih ljudi. svemogući. njemu su, prvi put, sa balkana, lelekali, da pruži svoju moćnu desnicu zamišljali su je toliku, da može čitave zemlje dohvatiti i primi pod svoju zaštitu, i njih, koji su u ropstvu, u bedi, i nesreći, a mali, i usamljeni. o moskvi su pričali samo oni črnorizci, koji su išli, daleko, u to ogromno carstvo, i, za crkve, prosili. sve dok rosijski poslanici, iz beča za vreme turskih ratova nisu srem posetili, niko nije mislio da se u rosiju seli. da stupa u rosijsku vojsku. na prste su se mogli izbrojati oni, koji su, pre toga, otišli. tek za vreme petra velikoga, hteli su da odu čitavi pukovi, i cela črna gora a oficiri počeše da sanjaju, kako se šeću, i kako im se sablja vuče, po kaldrmi, ali ne u beču, nego u moskvi. gnjavatori koji su bili stihotvorci himne su o petru pisali. u crkvama su cara rosijskog, uz boga, pominjali. nisu znali da petar veliki, za to vreme, kao neki gorostas, drveni, oboleo, sa naočarima na nosu, sedi, u svojoj rosiji, kao na nekoj bezmernoj lađi, koja u nebesa plovi, kroz ledena mora, i vidi pred sobom smrt, a za sobom prazninu, veliku, kao i rosija. pitao se, kad on ode, šta će od onog što je stvorio ostati? na to pitanje, međutim, nikad odgovora nema. iako su, u to vreme, kraljevstva evropska, pa i carstvo austrijsko i rosijsko, već bili počeli da stvaraju, stajaće, vojske, svi su oficiri doba rokokoa pa i neuki isakoviči znali da su, i oni, i njihovi pukovi, privatna svojina svojih pukovnika i đenerala, koji su bili većinom grofovi, markizi, baruni, knjazi. niži oficiri bili su ajlugdžije, kao i žbiri. ono što je lajtnant, čak i u najraskošnijoj, franceskoj, vojsci, mogao, kao sigurno, da očekuje, za sebe, dnevno, bila je ovčija plećka. sve drugo viši čin, orden, brilijant dobijali su markizi. budućnost nižih oficira nije zavisila, ni u ratu, od junaštva i rana, nego, mnogo više, od nekog poznanstva, sa nekim grofom od neke gospože, očarane, u postelji. iako je milicija, na turskoj granici, u austrijskoj vojsci, bila različita, donekle, od tih evropskih vojski, isakoviči su znali da i njihova budućnost zavisi, od milosti. neke nakarade, sa nojevim perjem na šeširu. koji sa sobom, u bitke, dogled nosi. a koji nove oficire, u puku, pri predstavljanju, gleda, kroz lornjon. pripremali su se, dakle, snuždeno, i na to, da ih kostjurin vidi. kao što su u svoj govor, u kijevu, marta meseca, već počeli da mešaju ruske reči, u njihovoj glavi počeše da se mešaju, u vitkovičevoj štapskvarteri, i priče o rosijskoj vojsci. za brigadira vitkoviča, šturm na perekop iako u njemu nije učestvovao bio je kao mirođija, u svakoj čorbi, pri ručku. a komandanti vojske, za vreme bivšeg suverena minih i osterman tuđinci, koji nisu bili pravoslavni, nego sotonini emisari. đurđe ih je, slušajući vitkoviča, psovao, kao da ih vidi. za petra, međutim, imena bitaka i mesta, koje je vitkovič pominjao, iz krimskog rata, postala su bila šale, i nadimci. kad bi petar pomenuo reč stavučan, ili bahčiseraj, to nije značilo mesto gde su rusi ginuli, u turskom ratu nego vitkoviča. vitkovič je bio. stavučan. petar se tome kako bitke postaju komedijanti grohotom smejao. pavle je bio zamišljen, dok je brigadira slušao. iako je i takve priče već bio čuo, iako je bio samouk, u vojenim stvarima, pavle je bio zapazio, razborito, motiv koji se u pričanju brigadirovom stalno ponavljao. epidemije. rosijske pobede u ratu protiv turske, na granici moldavije i tatarskog krima, završile su se epidemijama, od kojih je pomrlo na stotinu hiljada ruskih vojnika. zima i silne epidemije kvarile su sve pobede, koje su rusi imali, u ratu. pavla je to iznenadilo i snuždilo. vitkovič je obično svoje priče, o ruskoj vojsci, završavao pričom kako je vladajuća imperatrica, elisaveta, došla na presto. gardijski korpus, u sanktpetersburgu, preobraženski i semjonovski puk, jašuća lajbgvardija, i izmailovski puk, nosili su kako đurđe reče de facto, rosijski presto, na svojim ramenima. carica je bila svemogući autokrat, ali je, svojeručno, služila oficire, gardijske, vinom. sve do pre dvanaest godina, ti gardijski pukovi rešavali su, ko će sesti na presto petra velikog. a komandovali su đenerali, koji su bili nemci. vitkovič je, kad bi se podnapio, vikao da isakoviči treba da znaju da je tome, zauvek, učinjen kraj. pravoslavlje ima da vlada. sad ruski vetar duva kroz vojsku. kostjurin mu je to nekoliko puta rekao. pre dvanaest godina, jedne novembarske noći, kći petra velikoga, lepa, snažna, mlada, došla je u barake preobraženskog puka, gologlava, sa oklopom kirasira na grudima, kao boginja palada, i povela vojnike i uzela zimski dvor. elisaveta, carica svih rusa, svih rosija vivat. vitkovič se bio i sad vratio iz sanktpetersburga i trudio se da isakoviče posavetuje, što bolje, kako da se ponašaju kod kostjurina. pričao je, šapćući, da sad u vojsci rosijskoj ima strašna strogost da zavlada, i, ko god bude lanuo, doživeće usekovanije jazikov. pričao je kako je strašan, bogat, raskošan, petar ivanovič šuvalov, grof, od koga sad u vojsci sve zavisi, pa i sudbina srba. a kako je generalfeldmaršal, aleksandar ivanovič šuvalov još strašniji. a njegova tajna kancelarija da sve zna. iako pavlu nije bilo sasvim jasno, zašto su minih i osterman, proroci antihrista, iako je o šuvalovu bio zapamtio samo, da vitkovič priča da ima debeo podvoljak, lepa, kao ženska, usta, i velike, lepe oči, pavla je vitkovič bio sasvim sneveselio, jer je sve to bilo toliko slično onom, što je, o austrijskoj vojsci i carstvujuščoj vijeni, slušao. mnogo neveseliji, nego đurđe i petar, pavle se pripremao za audijenciju kod kostjurina, ne znajući šta bi odgovorio, ako ga pitaju, zašto je došao, šta traži u kijevu, ni čemu se nadao, kad je pošao. a ko je ta boginja palada, nije znao ali nije pitao. posle svih tih priča i dobrih saveta, brigadira vitkoviča, isakoviči ostadoše sami, u kući žolobova, da se pripreme za audijenciju kod kostjurina u pačistu nedelju, te godine, po ruskom kalendaru. vreme je, tog dana, bilo lepo sneg je, napolju, pod suncem, blistao. dete, koje se te zore bilo rodilo, otplakalo je i zaspalo. đurđe je hodao po kući i mumlao. otkad je i treće dete imao, bio je još ljući što jedan čin više nije dobio. pavle je bio isto tako ogorčen, ali je ćutao. petar je bio sanjiv, pa je zevkario i posmatrao, sanjiv, kako mu sluškinje žolobova dugmad glačaju. sva trojica, isakoviča, bila su poranila. nesreća, međutim, nikad ne ide sama, nego u društvu. kad stigne vest o jednoj, sigurno će stići i druga. istog dana, kad su izvešteni da nisu dobili čin više u kijevu, primili su, iz štapskvartere vitkoviča, i prvu svoju poštu. senator stritceski pretio je ćerki, u svom pismu, iz neoplatense, da će brisati, ako mu ne dođe uskoro, sve, njeno, u testamentu. očekuje je na leto. ne može bez nje. umreće ako mu ne dođe. varvara je sa dosadom čitala familiji, to pismo. ono, što je tast pisao, iz neoplatense, đurđu, bilo je neočekivano. senator bogdanovič javljao mu je da su mu deca dobro i da za roditeljima ne plaču. razmažena su. onako, uzgred, dodao je i to, da mu je žena, gospoža agripina, anina mati, u drugom stanju. ana je to čula sva crvena u licu. posle više od dvadeset godina, njenoj materi, trebalo je još samo to. đurđe samo odmahnu rukom. pavle je, preko misije u tokaju, primio pismo agagijanijanovo. to pismo je bilo pisano nemecki, a dugo je lutalo, a bilo je i otvarano. u njemu je, kir anastas, svojim, kaligrafskim, rukopisom, javljao da je gospodin kopša, od konstipacije, umro. da je sekundsekretar, volkov, nezadovoljan onim što je višnjevski, iz tokaja, o pavlu, premijersekretaru, černjevu, pisao. za sebe je, agagijanijan, javljao da je uspeo da se umili grofu, našavši mu, u jednoj bečkoj apoteci, neku mast, za koju kažu da leči ćelavost. žali, kaže, što mu isakovič nikad nije pisao. ohne nachrichten, ihro gnaden, geblieben zu sein. kao uzgred, i kir agagijanijan je nešto dodao. serbske su familije, kaže, u vijeni, preneražene onim, što se u familiji majora joana božiča, desilo. joan božič je udario ženu nogom u trbuh. izbacio je, zatim, na ulicu, pa se gospoža vratila ocu. a povela je sa sobom i ćerku. joan božič je, opet, u arestu, ali ne zbog toga, šta je ženi učinio, nego zbog nekih konja, koje je đeneral montenuovo kupio. neki novci su u pitanju. to pismo je bilo adresirano na tokaj. tamo je neko napisao. zu der kazserlichen reussischen aemee, kijev, abgegangen. kir agagijanijan je bio, o gospoži božič, još nešto napisao. pa je neko, možda sam agagijanijan, to, posle, prebrisao. oficirima, koji su izlazili na raport, đeneralu, u to vreme, ni inače nije bilo lako. za jedno dugme, neuglačano dovoljno, za malo mrlja na kurtki, išlo se u zatvor. a teško je bilo nabaviti uglačanu čipku, ili beo žabo. cela rosijska armada imala je, tih dana, krojača, tako malo, da ih je bilo još manje, nego babica, u kijevu. petar se jedini, polako, bio raspoložio. počeo je da priča pavlu, kako zna da će i trifun biti tamo, kad u štapskvarteru stignu, pa se nada da će pavle imati obzira prema trifunu, kako ga je već nekoliko puta molio. pavle je udovac, pa može lako razumeti, kako mora da je teško, trifunu. izgubio je švalerku, koja mu je bila za srce prirasla, toliko. ta njihova sirota rođaka, koju je pavle poslednji video. pre nego što se udavila u begeju. pavle, kaže, zna da trifun nije nikad imao sreće u životu, pa mu treba progledati kroz prste, mnogo štošta. trifun je uzeo pedeset i treću starost, i smert, su blizu, pa je lako shvatljivo da je trifun ugledao, tu ličanku, kao neku lunu, na pajvanu, kao mesec kroz jelovo granje. on se nada, kaže, da će pavle izbegavati svađu. pavle, kome je petar bio davno dosadio, tutnu mu onda u ruku krpu i lojanicu, i zamoli ga da mu čisti sablju. a ništa ne pokazuje bolje zapt, koji je u familiji, još od vuka, bio ostao, nego da je taj mladi, uobraženi, lepotan, poslušao. dodade samo da je on, trifuna, u štapskvarteri, već susreo. pavle je petra posmatrao hladno, dok se oblačio, i reče da se on od trifuna oseća stariji, iako je mlađi od njega trinaest godina. trifun, i on, mogu proći, mirno, jedan kraj drugoga, kao da nikad nisu suzu prolili, za ocevima, zajedno. on će pozdraviti trifuna, kao da je u kasarni virtemberškoj, u belgradu. bilo pa prošlo. to jutro, brigadir vitkovič, njihov rođak u kijevu, bio im je i perikmahera grenadirskog puka poslao. petar je morao da se skloni, u jedan mračan ugao izbe, pa da tamo riba pavlovu sablju, a perikmaher je za to vreme, nasred sobe, počeo da razmešta svoje lavoare, a pavla da okreće na jednom tronošcu, kao da će da sedi na prestolu. đurđe je bio seo i čekao na svoj red. perikmaher je radio mirno, a brzo, svoj posao. pavlu je bio digao bradu i glavu, kao da će da gleda nekog u oblaku. a sebi je stalno zadizao kilote i zadevao makaze, u kosu, a češljeve, za uvo. pavle se, međutim, bio zavalio, na stolici, i predao svoju glavu u ruke berberinu, sklopivši oči kao da će mrtvog da ga friziraju. on je bio sav potresen onim što mu je agagijanijan javljao. pitao se šta se to moralo zbiti, u vijeni, da božič izbaci ženu? tresao se, u sebi, pri pomisli da je tu lepu, vanrednu, upaljenicu, muž udarao nogom, kao neku drolju, u konjušarskom birtu. iako o njoj, otkad je iz vijene otišao, nije često mislio, isakovič je osetio, pri pomisli da tu ženu udaraju, izbacuju, na ulicu, kao neke suze, što pod očnim kapcima, suvo, gore. otkad je bio dobio agagijanijanovo pismo, pavle je sve manje sanjao svoju pokojnu ženu, a sve više gospožu evdokiju. njegova žena, u snu, stajala je katkad još, za trenut, kao neka bela sen, u providnoj haljini, u mraku, u pozadini, u snu, a gospoža božič, lepa, obesna i gola, u njegovom zagrljaju. iako su ličile, i u snu, jedna na drugu, isakovič je bio svestan da predstavljaju anđela i đavola u njegovom životu. jedna je bila sušta nevinost i stidljivost, druga bestidnost. jedna nežnost, druga je, sva, pokazivala pohotu. bar se njemu tako činilo. to telo njegove žene, koje je bilo vaskrslo u snu, bilo je milo, hladno, prijatno, uspavljujuće, kao neka hladovina u vrtu, a svetlo, kao što je pena šedrvana koju u visinu bacaju. telo gospože evdokije, međutim, bilo je mračno, vrelo, mladićko, zversko, snažno, tvrdo. iako su obe bile slične, i po stasu, one su mu prilazile tako različito. oči njegove žene gledale su ga na njegovom putu, tužno, mutno, a oči božičke, zažareno, nepomično, kao da žele da ustrele i ubiju. oči njegove žene sinule bi tek u zagrljaju, a gospože evdokije treptale su požudno i danju i noću, sa dugim trepavicama, kao crni leptirovi čija se krila sklapaju. gospoža evdokija imala je običaj da, i u zagrljaju, traži da vidi oči pavlove i otvarala ih je, prstima, nežno, i kad bi ih on sklopio, dremljiv. drhćući od uživanja, međutim, nije dozvoljavala da i on njen pogled uhvati. vikala je samo njegovo ime, bestidno. izmučen tim uspomenama, isakovič je bio, zaista, zadremao i njegova glava klonu. da nije, slučajno, baš bio spustio ruku, perikmaher bi ga bio, nehotice, zaklao. čovek očajno kriknu. ne želi, kaže, da ga vešaju, za ubistvo. pokazivao je kapetanu svoju ruku, kako još drhti. idi, bedo. on je, navratnanos, udesio pavlovu kiku, veza mu šepute u kosu, a uzviknu da će nastaviti svoj posao, na đurđu, samo ako pristanu da na dvorište iziđu. u toj izbi je zagušljivo i toplo. zaspaće mu na nožu. pavle se izvinjavao, a petar mu se smejao. ona, što mu potpiruje vatru iz pepela, umorila ga je valjda? treba da se ženiš, apostole, a ne da živiš kao pas. udovac trči za svakom suknjom, kao kad kučke repom mahnu. aha. aha. petar isakovič je hteo da pokaže pavlu da i on zna da razgovara poučitelno. priznao je bio da je u štapskvarteri trifuna već video, a sad poče da priča, kad perikmaher izide, šta reče trifunu. pitao ga je, kaže, sad, kad su od mahale tako daleko, da prizna, zašto je tu pokojnu ženu u svoju kuću doveo? a trifun, kaže, i sad još tvrdi da nije on tu ženu u svoju kuću doveo. nego bog. petar je pričao da trifun sad već mirno pominje, ono što je bilo. videv da pavle nastavlja da se sprema i da ga sluša, ćutke, petar onda, valjda da bi ga odobrovoljio, stade da priča, kako trifun tvrdi da je što se odseliše dobro. svi su, kaže, izgubili nadu, u temišvaru, da se banat može urediti prema planu grofa merci. kad je trifun polazio, sve je po starom ostalo, a nemir je po selima serbskim bio sve veći, ne manji. kaže da je čuo da je bilo loma, i u aradu, i u somboru, i u zemunu, a zna se da je pala krv u karlovačkom generalatu. imao si, apostole, pravo. da smo ostali u paoriji, ko zna šta bi i sa nama bilo. samo, to, na žalost, ne ide u stritceskovu glavu. petar se zatim hvalio, da je sasvim sigurno da trifun neće nasrnuti na pavla, kad se u štapskvarteri susretnu. pa šta? petru se na to osu neko rumenilo po obrazima, pa viknu. ama, apostole, šta, pa šta? pa kazujem ti lepo da se matori trifun smirio. što se na me izdireš? nisam ja kriv. mi stojimo pod putom, ja i moja žena. sačekajte da iz kijeva odemo, pa se igrajte fusa po kijevu, koliko vam drago. petar isakovič beše, dok je varvara poboljevala, uplašen da mu žena ne pobaci, pa je bio više mrtav nego živ. odlazio je u štapskvarteru oslabeo, izbledeo, rasejan. dvaput mu se desilo da ga umalo ne pregaziše saone u galopu. konji su mu se, tako reći, već bili popeli na glavu. oficiri rosijski, koji su se našli, izvrnuti, u jarku, vikali su i psovali, a petar se tužno smeškao i izvinjavao. otkad se, međutim, varvara beše oporavila, osnažila, petar je bio ne samo živahnuo, nego i pomomčio. kao da ga je neko nevidljivo sunce obasjalo, kroz sivu, snežnu, maglu. ništa njemu kletve stritceskove ne mogu. a nije bio više ljubomoran na pavla, ali ga nije ni poštovao. spremao se, i tog dana, da se u štapskvarteri pojavi, nagizdan, sav u srebru, a vikao je to jutro i na đurđa i na pavla. šta kukaju? lepo je u kijevu. kamo sreće da su došli ovamo, pre dve godine, kad su prvi iseljenici krenuli u temišvaru, a tešo kijuk, u glini i kostajnici, narod bunio. šta su imali da se tuže toliko i pišu i moljakaju? bolje da je nogom, garčulu, u kesilku. pavle nije znao šta je kesilka, ali nije pitao. petar onda ispriča, kako mu je živan ševič pomogao da sastavi protokol, i kaže, šta je sve u austriji video i doživeo, pa se i sam čudom čudio, koliko je otrpeo. zar nije, svaki, ko im je iz oseka dolazio, dolazio sa maloju bagažu, jedna kola najviše, v prišestviju? a vo izšestviju svojem desjat kola tražio, za svoje stvari. šta su imali da kukaju i čekaju? on se u kijevu oseća dobro. ako mu žena rodi muško, neće nikad požaliti što je svoga novago sada ostavio. imao si, apostole, pravo. trebalo je krenuti, davno. ali, dosad sam te, dugonjo, slušao, jer je tako od vuka ostalo. odsad ću sve kako mi moja tikva bude došaptavala. ne bojim se ja tastove kletve. aha. pavle je, međutim, petra jedva i slušao. sve se nešto ludo smeškao. pavlu, tog jutra, nije bilo lako. kad i petar ode, da se preda perikmaheru, pavle je opet, neko vreme, sedeo, pognute glave. bio je umoran i kao prebijen, otkad je ono pismo agagijanijanovo došlo. bio je tog jutra, onako, neispavan, mučen nesanicom, poranio, da opere noge i obuče čistu presvlaku, a sedeo je dugo i na postelji i nešto mrmljao. u toj izbi žolobova, u kojoj je sad u kijevu živeo, isakovič je osećao da tone u neku duboku tugu, a ne mržnju. osećao je, među bratencima, koji su bili ženjeni, svoju, sve veću, udovičku, samoću. i ta izba ga je sećala zatvora u temišvaru. a nije se više mogao nadati da će tamo, jednog dana, moći da strpa, i on, garsulija. u svim varošima dakle, u svim traktirima, pa i po kućama u kijevu, ima, uvek, po neka, takva, izba, u kojoj se oseti ta strašna samoća. samoća, i tamo, gde je mnogo sveta u beču samoća u moru ljudskih lica i glasova, među bezbrojnim glavama ljudi i žena, pa i duž lanca bezbrojnih prozora, vrata i ograda. dok se ana porađala, sinoć, u kući punoj zapaljenih lojanica, pavle je dolazio da proviri kroz zavese i gledao, kako se užurbano kreću po sobama, varvara i babica. a kad se vratio u svoju založenu izbu, koja je mirisala na brašno i žito, učini mu se da ga na širokoj, rosijskoj, postelji, na banku, čeka pokojna žena, bela, gola, i tužno ga gleda. njihovo dete kaže rodilo se, ali je mrtvo. pitala ga je kud je sve išao i zašto se vratio? ujutru, sad, sa glavom spuštenom u šake, umorno, pavle je video samo sto, od lipovog drveta, na kom je bilo nešto ostataka jestiva, oko kojih je jedan miš trčkao. ulazio je i u njegov oficirski trikorn, koji je bio pored tanjira ostao. miš je, posle, opet, istrčavao, kao da pavlov trikorn ima rupu. najzad, u toj igri sa čovekom pri stolu, mali miš beše zastao i zagledao se u pavla, svojim, malim, crnim, očima. a katkad bi mu, iz šešira isakovičevog, samo rep virio. pavle ga nije udario. on se zatim oblačio, mirno, u svoju, paradnu, kurtku, a u belom, okrečenom, zidu žolobova, u drvetu, nije više video svoju pokojnu ženu, nego gospožu evdokiju i njenu kćer, teklu. otmene, velikosvetske, zavodnice koje je bio zaboravio. posle tog agagijanijanovog pisma, to jutro, spremajući se u audijenciju kostjurinu, isakovič je, prema gospoži evdokiji, i njenoj kćeri, osećao sažaljenje, neizmerno. božič je bio rđa, koja prodaje ćerku, i koja baca na ulicu ženu, miraždžiku. za trenut u kijevu isakovič je tu mater, i njenu kćer, smatrao nesretnima, a dobrima, pa požele da im se vrati. i jedna i druga bila je vesela i činila se zadovoljna na ovom svetu, ali je on, sad, zamišljao, kako im je teško u životu. obe su se smejale, često. ali on je, sad, znao da u mraku, noću, posle, kriju da plaču. pate od želje za onim što nemaju, i imati ne mogu, iako prekodan ponavljaju tolike laži, za koje, da su laži, i same znaju. u mraku, katkad, kad se valjda sete da su mati i kći, priznaju jedna drugoj gorku istinu. život njihov, na izgled toliko je lak i prijatan, ali je pun pritvorstva i prolazi u jadu koji se krije. kraj sve telesne lepote, gospoža evdokija nije bila uspela da u njegovim snovima istisne iz sećanja i suza, njegovu pokojnu ženu. ta žena nevidljiva više među živima živela je sa njim, sad već godinu dana, u snu, kao nešto lepo, što se čini tim lepše, jer je nepovratno. čestnjejši isakovič bio se tako, u snu, ponova zaljubio u svoju pokojnu ženu, iako je nedavno imao jednu drugu. pomislio je zato, prvi put, da bi između života i smrti muža i žene trebalo da postoji više veza trebalo bi da se rode istog dana, a istog dana i umru. ipak, posle tog agagijanijanovog pisma, uspomene na gospožu božič nije više mogao da istera iz glave, kao što se laste, iz gnezda u koje se u proleće vraćaju, ne isteruju. osećao je, da se te žene i njene ćerke nije, zauvek, oslobodio i da se nije od njih zauvek rastao. slučaj koji ga je na putu sa njima upoznao, nije bio slučaj, nego sudbina u životu. a još niko nikad nije izbegao svoju sudbinu. te nedelje, pačiste, pred uskrs, u kijevu, isakovič se dakle bio opet zbunio, iako taj svet u vijeni, iz koga beše izišao, nije nimalo žalio. u njegovom svetu, u serviji, znalo se dobro u svakoj familiji, šta je sreća, i šta je dozvoljeno u ljudskom životu. šta je lepo, a šta je sramno. šta radost, a šta žalost. to dvoje se nije mešalo, ni brljalo. ni muško, ni žensko, u životu, nije se neočekivano menjalo, znalo se ko je ko i kakav je ko. u svetu gospože božič sve je bilo tako promenljivo. kao da su svi na licu nosili masku. ona nije htela da pođe sa njim u rosiju, jer se, očigledno, bojala da ne ostane na drumu. a eto sad, njen otmeni major, sav u srebru, udara je, nogom. u trbuh. kao kobilu. to jutro, kad saone, iz štapskvartere brigadira vitkoviča, dođoše po isakoviče, pavle se beše, misleći na gospožu božič, jako snuždio. bio je, na trenut, dva, ušao u kuću, da vidi anu. ona je spavala. na njenom lepom licu blistale su kapljice znoja, od porođaja, kao rosa. i njeno detence je spavalo. kad su isakoviči, na dvorištu, sedali u saone, sunce se pomaljalo. nebo je bilo vedro, sneg se topio, bilo je toplo. pavle je primetio da je đurđe izišao iz kuće, i ne svrativši da još jednom vidi svoju ženu, porodilju, i poljubi ćerčicu koju je dobio. pavle mu to prebaci. đurđe je ćutao. petar mu podviknu. ima da častiš, debeli. nikad lepše dete nisam video. napravio si, kad je bog dao, lepoticu. đurađ je međutim, poluglasno, zlovoljno, grubo, dodao. šta brndaš, šta sam napravio? dete? da ti iz duše kažem. da sam tele napravio pa da se diviš. a dete? tolika se deca rađaju. ima ih koliko besčislenih zvezd. ne imamo togda čto da se šepurimo. tako su isakoviči, u nedelju, pačistu, godine 1753, pošli đeneralu kostjurinu, u audijenciju. kad su, docnije, tri bratenca pavlova, đurađ, petar i trifun isakoviči pričali o tome, kako ih je kostjurin primio, u kijevu, i kako su naseljeni u svoju novu serbiju, te priče nikad nisu bile iste, niti se činilo da ikakva smisla, i kraja, imaju. ni u pavlovim pričama o tome, bolje, nije bilo. štapskvarteru brigadira vitkoviča opisivali su, na brdu, iznad podolja, među bastionima, i ruševinama, pored takozvane zlatne kapije, kao da je u varadinu. pavle je pričao, da mu se učini da ulazi engelshofenu. u štapskvarteru se ulazilo, između dva donžona, koji su bili novi, a ne iz starih vremena, a čiji su, šiljati, plavi, krovovi, kapali od snega, na suncu. oba šiljboka, na kapiji, imali su odrpanu uniformu. iza kapije, pred stražarom, skinuti su iz saona, i odvedeni, preko dvorišta, koje je bilo kaldrmisano, u komandu. dvorište je bilo prazno, jer su rote vitkovičeve bile rano odvedene, u crkvu. isakoviči su bili navikli, po sirmijskom, husarskom, običaju, da puste da im se sablje po kaldrmi vuku, pa ih je taj zvek, domaći, razveselio. vitkoviči su imali lepu komandu. đeneral horvat, ševič i preradovič, svađali su se oko toga, i denuncirali, ko je u austriji bio viši i ko je više vojnika doveo. vitkoviči se nisu mešali u tu svađu. nisu imali potrebu. oni su bili došli, pre te trojice, pa su imali već utvrđen ugled u kijevu. na hodnicima njihove komande, isakoviči su morali da pričekaju, a sa njima je čekalo još mnogo oficira, doseljenika, koje je kostjurin hteo da vidi. u tim, prihvatnim, komandama, u kijevu, tih godina, sahranjivali su jednu vojsku. a pripremali drugu, koja je bila nedavno rođena. ona koju su sahranjivali, bila je serbska milicija, koja je ratovala u turskim ratovima, uz austriju, to jest, kako joj se govorilo, uz hrista i hrišćanstvo. ona, koja se bila rodila, bila je negdašnja armija petra velikog, koju je petar veliki bio stvorio. prvoj su austrijski carevi slali zahvalne gramate, jer je pomogla đeneralu pikolominiju, da prodre do skoplja, u tursku. drugu su počeli, tih dana, da stvaraju, na onome, što je petar bio stvorio, i da je prema primeru svojih janičara gardijskih pukova u sanktpetersburgu pripremaju, za rat u evropi. ta armija će, posle sedam godina, ući u berlin i narasti na 300.000 ljudi. za ono doba, neviđenu vojsku. mogla je tada da osvoji evropu. armija iz koje se isakoviči, i mnogi drugi, iseliše u rosiju, tražila je rosiju već davno. već godine 1710, joan tekelija, hadži raškovič i vulin potiski, nudili su 10.000 srba, petru. ni posle šezdeset godina, otkad se taj nesretni narod, sa balkana, selio, ta armija nije htela da se pretvori u kmeta i da dozvoli da je razoružaju. čurug je ovako vijeni otpisao. svi mi jednom zasvagda, jedan za sve, i svi za jednoga izjavljujemo, da tražimo, da ostanemo vojnici i radi našeg imena i časti, ni najmanje volje nemamo, da odbacimo od sebe pušku, i postanemo paori. a nije to značilo, da su bili pustahije, bećari, neradnici, niti da su zemlju mrzeli. nego su znali dobro da će nastupiti velika promena, za nacion, kad budu bili bez oružja. pisali su leopoldu i. nije nam poznato kakvu smo krivicu učinili, da ta promena nastupi. ukrepljena mesta, utvrde, opkopi, bili su ono, što nisu hteli da dadu i pretili su, selidbom u rosiju, već pre deset godina, kad su ih iz utvrda, ne samo u čongradu, čanadu, aradu, zarandu, terali, nego, i iz ukrepljenih mesta u pomorišju i potisju i bačkoj, iseljavali. čega su se bojali u evropi? u prosvećenoj carevini, koja ima sud i sudije? vikali su. sudije su naši gonioci. i kao sunce jasna fakta, negiraju. dosta će biti da budemo odbijeni, i još će nas onda županije zatvarati, i biti. čim prođe rat, zemlja se imala i militarna vraćati. čim nastupi mir, oružje, dobijeno, vratiti. imanje za porezu prodati. a prodaju obaviti za 6 nedelja. zašto su vikali? odgovorili su. nemogući zla terpjeti. šta je bilo uzrok, da su se i toliki siromasi selili? siromahom nesnosnaja bjeda. kijev, u kom su ih dočekivali, bio je, tih godina, pod utiskom promena, koje su se bile i u rosiji dogodile. petar veliki dao je rođenog sina ubiti, samo da ga ne nasledi neko, ko hoće sve što je stvorio da promeni. jedna od poslednjih rečenica njegovih, u starosti, bila je. čemu zakon? uzalud ih je pisati, kad ih se niko ne drži. njegov presto nasledile su žene. svaka je imala svoju partiju. a njih su smenjivali, i na presto dizali, oficiri, garde. ministri su se, kažu, okretali samo da vide, što pre, šta bi mogli ukrasti. kao što to biva, u takvim prilikama, u ludilu ogorčenosti, koje obuhvata svakoga, plaćali su glavom, oni, koji su, kao visoko drveće, bili iznad ostalih drevonja, izrasli. u vojsci su to bili nemci. minih, koji je sanjao da za rosiju uzme konstantinopolj, osterman, koji je sanjao da rosiji stvori mornaricu, koja će i švedsku flotu moći tući završili su u tamnici, u sibiru, mučeni. ostao je svega jedan škot, laši. jedan među tim strancima, međutim, osetio je, gde je čir u rosiji. biron, duka kurlanda, smatrao je da su to dvorjanski pukovi, preobraženski, semjonovski, izmailski. biron ih je nazvao. janičari. neka budu vojnici, kao i ostali pukovi, kao i ostali oficiri, pa će rosija ratove dobijati. kostjurin, oberkomandant u kijevu, bio je jedan u toj frakciji. rus, medved rosijski. isakoviči su to brzo osetili, na svojoj koži. u stvari, taj medved rosijski, ukaza se pavlu, te nedelje, kao čovek lak, plav, sa prosedom kosom, u kiki, koja je bila jako napudrovana. kostjurin je tada bio počeo da stari. pavle pomisli da mu može biti šezdeset godina. padale su u oči, njegove, prave, tanke, noge, u raskošnoj, franceskoj čizmi, i belim, kožnim, utegnutim, čakširama. koračao je lako, ali kruto, kao da su mu noge, držalice na pukovskoj zastavi, koja se uzdiže i visoko nosi. među oficirima, koji su, iza njega, prateći ga, uslužno, skakutali, da mu ostanu, u potiljak, bilo je grenadira u plavoj uniformi, pešadijskih oficira u zelenoj, sa crvenim reverima, i belim kokardama. kostjurin je bio u nekoj crnoj uniformi, tesnoj, kao franceski frakovi. bio je prav, očigledno snažan, vitak, ali nežnog zdravlja. kaput mu je bio izvezen zlatom, duž ivica revera, i na rukavima, ukrašenim, krupnim, srebrnim dugmadima. činio se sav kao posut cvećem od zlata. a dugmad su mu bila zašivena ritmičnim redom, kao da su vojnici na egzerciru. kostjurin je bio lep čovek, iako ostareo. po nosu sudeći, to je bio selja. po očima, zelenim i blagim, sudeći, neki knjaz. nad očima je imao strašno guste obrve jedino medveđe na njemu. ono što se pamtilo, iz njegovog lepog lica, bila je koža lica. sva u borama, sva tvrda, vetrovima i zimom tučena, opaljena i zimi, kao od nekog večnog sunca i stalnih oluja. to lice padalo je u oči naročito zato, što je oko njega bio beo žabo, sav u velovima, i uokviren crnom, svilenom, ogrlicom. o kostjurinu se pričalo da je neobično dobar suprug i otac, ali da, u egzerciru, i na manevrima, kažnjava, nekom, jezivom, strogošću. ta ludačka, rosijska, strogost, bila je zaplašila i sneveselila isakoviče, kao i ostale serbske oficire u rosijskoj službi. bila je neočekivana, neshvatljiva, strašna. oni su, tih dana, sa užasom, slušali priče, o tom, kako članovi carske familije petra velikog, iz zimskog dvorca, prelaze u tamnice tvrđave svetoga petra i pavla kako su, smenjeni vrhovni komandanti vojske, minih, osterman, mučeni, i oterani u sibir. a zanemeli su, kad su čuli da se seku jezici, i da je i žena bestuševa zagatila sibir. đurđe je tih dana bio doneo u kuću knut. ta strogost bila je tim neshvatljivija, što je išla uz neobičnu nežnost, i ljudi, i žena, u pričama koje su varvara i ana bile čule u kijevu. o carici se šaputalo da je prva njena ljubav bio jedan običan kozak, koji je lepo pevao. gospože, koje su se bile vratile, te zime, iz moskve, pričale su da je, prilikom igre teatra, jedan mali kadet u garderobi zaspao, i da ga je carica, svojeručno, svukla i odnela u postelju. a što je bilo luđe, za takve priče i šapatom išlo se u tamnicu. iz salona komande, na hodnike, ukrašene zastavama, kostjurin je izišao u pratnji brigadira vitkoviča. serbske oficire predstavljao je sin đenerala ševiča, živan, derući se glasno, imja i čin. vitkovič je želeo da kostjurin, isakoviče, primi lepo. živan ševič trudio se da ih prikaže, kao lole, i bećare, i glupake. ševič je, za vreme raporta, prvo, smestio isakoviče u jedan budžak, a posle ih obilazio i krio. spisak oficira, koje je ševič predstavljao, vodio je oficir, koga je pavle, iz oseka, znao. neki šejtani, albanez. sa srbima se, kad je austrijska vojska počela da se povlači, od skoplja povlačilo i dosta albanaca, koji su se naselili, među srbe, u sremu, a pošlo ih je dosta, uz srbe, i horvata, i u rosiju. joan albanez, iselio je 459 ljudi. šejtani, tog jutra, isakoviče, na svom spisku, nije ni imao. ševič, koji je bio lep, stasit, plav oficir, smeškao se, a imao je drzak osmeh, koji mu sa lica nije silazio. prvu četvoricu, koju mu je ševič predstavio, kostjurin je svršio za dvatri minuta. dok je drugu četvoricu pregledao, u jednom, nepomičnom, redu, u mrtvoj tišini, na hodniku, pavle samo ču kako ševič uzvikuje imja i čin lajtnanta burke gajiča i mihaila gajdaša, a za trenut mu se pričini kao da sanja, kao da je u temišvaru, kao da je, u kasarni, došao engelshofenu. gajič i gajdaš su se tužili da im je, kod horvata, uskraćeno neko, njihovo, oficirsko, pravo, i neki novci, koje su imali da dobiju. kostjurin je naredio da tužbu podnesu na papiru i da ima da se da, na uvid, prvo horvatu. uopšte, da mu materijalijama ne dosađuju. on je, kaže, odsad, kod kuće, samo za one srbe, koji vojene stvari unose u kuću. za materijalije, i legalitarije, nadležan je đeneral bibikov. promenivši glas, reče dvojici oficira, prijateljski, da to ne znači da se njihove žalbe odbijaju. neka svakom u kijevu kažu da on zna, vrlo dobro, da mladim oficirima, doseljenicima, ne može biti lako. naročito onima, koji su doveli i porodicu. ipak, neka ne gube nadu, i ne brinu za budućnost njihovu. brine za njih carica. dva oficira, koje je vitkovič bio doveo, kapetan pavle kneževič i lajtnant staniša kneževič, tražili su dozvolu da mogu podneti molbu, za odlazak, da dovedu porodice u rosiju. kostjurin je to odobrio, s tim da se papiri pošalju u sanktpetersburg, na adres generalprokuratora nikite jurjeviča trubeckog, da se zatraži mišljenje, prvo. nekoliko takvih oficira, iz austrije, bilo je, pri odlasku u austriju, uhapšeno. kapetan gavrilo novakovič i lajtnant georgije novakovič tražili su, pokorno, odobrenje da mogu podneti molbu, za premeštaj. imaju želju da služe u serbskom, husarskom puku u prestonici. kostjurin se okrete vitkoviču i nasmeja, kiselo. gospoda su, kaže, u malom zadocnjenju. serbski husarski puk u sanktpetersburgu služio je već caricu anu. postoji već skoro pedeset godina. gospoda su trebali pohitati u rosiju ranije, pa da služe u prestonici, u tom husarskom puku. trebali su doći, kad je božič, pana, došao i drugi. sad mogu pričekati malo. narediće se istraga, da se vidi, nisu li gospoda sklona bezobrazluku. razgovaraće sa njima, kad budu na idućem raportu. živan ševič je, očigledno, želeo da kostjurin obiđe isakoviče i nestane u gomilu oficira, koji su još čekali u hodniku. vitkovič tad reče nešto kostjurinu i pokaza prstom, isakoviče. ševič im na to pritrča, brzo, i podviknu, da stupe, napred. pavle je tek tad spazio trifuna, koga ševič gurnu, i privede, tako, da je stao rame uz rame pavlu. četiri isakoviča, stajali su, nepomično, nekoliko minuta u redu, korak ispred ostalih. vitkovič je nešto o njima mrmljao kostjurinu, a kostjurin ih je posmatrao, nemo. pavle je, sve dotle, bio čuo skoro sve, što se govorilo, ali nije sve razumeo. svi su oficiri, koje je zatekao u kijevu, govorili ruski, i kostjurin je sa njima, za sve to vreme, govorio ruski. samo taj ruski govor, kojim su ti oficiri govorili, i nije bio jezik ruski, nego neki nakaradni govor serbski, mešavina, u kojoj su na površini plivale i ruske reči. a što je bilo smešno, kostjurin, koji je u razgovoru sa tim ljudima govorio ruski, počeo je i sam da, u svoj govor, meša po neku reč, kao serbsku. a kad bi to zapazio, trgao bi se, i razljutio. kad mu je trifun prišao, i ne pogledavši ga, i stao pored njega, nepomično, pavle vide da se i trifun beše promenio. bio je sav nagizdan i bio se podmladio. na licu mu nije bilo, ni traga, neke mržnje, na pavla. bio je, krvnički, izbrijan. a priđe svom bratučedu mirno. stade uz njega, bez reči, tako, da su mu sablja, i ruka, dodirivale pavlovu slabinu. čestnjejši isakovič, koji je kostjurina, i kijev, sasvim drugače zamišljao, i kome je bilo mrsko da ga ševič hvata za rukav i gura, u liniju, ni sam nije znao zašto, pomisli da je sve to, što se oko njega zbiva, kao da su dočekali garsulija. stade sasvim nehatno i čak je i brk pogladio. a zatim, poče da šapuće, i mrmlja, trifunu. e nikud i nikamo dalše na koju stranu, bez tebe, trifune. premda vo banatu i u tokaju ostavih te, za izgubljenije naše časti i ovamo došao si. gađaš, kurvo, u glavu, dobrorodni i mnje ljubazni brate, al ne pogađaš. za trenutak ništa se ne ču. zatim ču kako trifun zastenja i kako mu odgovara, mrmljajući, kao da se napregnuo. sići mi s duše, sluto. naslutićeš. dečice svoje radi otidoh iz otečestva, a ni ovde stajati ne imam za čim, na čemu, i pri komu. za mene sva zemlja zapustela. pa pušči me, nesrećo, i ne laj. ko zna, možda bi pavle, koji se zakikota, taj razgovor nastavio, da im kostjurin nije prišao. bio je prišao, ne sa strane trifunove, najstarijeg po činu, nego sa levog krila, gde je petar, najmlađi po činu, stajao. pavle ču, kako kostjurin koji je valjda bio upozoren da isakoviči, ruski, još ne znaju kaže, ševiču. kažite im, da je zadovoljstvo videti takvu pojavu, kao oni što su. lepi ljudi. a sve je na njima čisto i uredno. kostjurin, lično, popravi petru poponu, koja mu se bila nakrivila. horvat je i oficire za tako što, šamarao. kažite mu da znam da je, na zasedi, noću, u snegu, zarobio dva oficira i da se, tom prilikom, ranio. mlad je, daleko će doterati. ruski oficiri, koji su znali kostjurina, začudiše se. kostjurin je inače bio poznat po tome, da od mladog sveta traži premnogo, a ne daje ništa, za sve to. imao je, prema mladosti, neku prikrivenu mržnju, koju mnogi starci imaju, i kriju. đurđu je naredio da se kaže da je činove dobijao i suviše brzo, a da to nije dobro. međutim, kad stigne ševič, i kad stignu na donec, kapetan može tražiti svoje pravo. jedan čin više. čuo je, kaže, da se dobro rvao. kad je prišao pavlu, pavle vide blage, zelene, oči, tog lepog, ostarelog, čoveka, kako ga, sa zadovoljstvom, posmatraju. bio je viši, glavom, od kostjurina, ali, onako lak, tanak, sa pogledom koji je sad bio setan, sanjalački, kostjurin se činio vrlo lepog stasa, i vrlo lepih očiju. u tom trenutku pavle to nije znao kostjurin se sećao svoje mladosti. kažite kapetanu, reče kostjurin, ševiču, da za takvog krasaveca imam uvek premeštaj, u husarski puk u sanktpetersburgu. ako podnese molbu, daću mu. ševič je to, drsko, preveo, netačno. zavist, prema svom rođaku, bila je tolika, da je bio sav prebledeo. pavle, međutim, skliznu, slučajno, sa lepog lica kostjurinovog, na njegovu ruku, kojom je bio izvukao maramicu, iz rukava, da obriše obrvu. ta ruka u čipkama, bila je sva kvrgava, ružna. pošto se ševič bio trudeći se da umanji ljubaznost đeneralovu u prevodu, zbunio, i pošto je zamucao, kostjurin zapita pavla da li zna ruski? primio je, kaže, izveštaj, o njemu, i iz poslanstva u beču, i iz misije u tokaju. pavle je pitanje razumeo sasvim dobro. ali, u nekom čudnom razdraženju, odgovori, naduto. samo serbski znam. u familiji isakoviča se pričalo da je to jednom joan tekelija rekao. a čestnjejši isakovič pošašavio bio je uobrazio, ne samo da u sebi nosi dušu bakičevu, i nerođenog sina vukovog, nego i jezik, oholi, kojim je tekelija, i pred carevima, brbljao. kostjurin se nasmeja, i reče da pavlu kažu da u rosiji, u njegovoj komandi, nema mesta udovcu. neka se kapetan oženi. neka uzme neku rosijsku gospožicu. ona će ga naučiti ruski, na vrlo prijatan način, brzo. kao da mu je neki rođak, kostjurin, stade, zatim, pred trifuna. kad god hoće, kad god mu bude bilo potrebno, trifun može da mu piše, lično. time je audijencija, kod kostjurina, za srbe, završena. svi su posle morali u crkvu, na službu božiju. iako je i kostjurin, kao i mnogi drugi na dvoru, bio ateist, nije smeo ni da pomisli da to kaže. to je bila smrtna opasnost. kao što je petar veliki bio opšti otac, glavni administrator za celokupno, rosijsko carstvo bog je bio zvanično za ceo svet. kao što je, međutim, i imperatrica elisaveta petrovna imala običaj da, u crkvi, upotrebljava one iste, ukrajinske, pevače, koji su joj pevali, dotle, ciganske pesme, i kostjurin je, posle crkve, hteo da razonodi svoje oficire. oni su, posle ručka, bili pozvani na njegovo strelište. u njegovoj rezidenciji. kostjurin je imao ćerke za udaju. o rezidenciji kostjurinovoj, isakoviči su, docnije, pričali čitave bajke. bio je to, kažu, dvorac, nedaleko pečerske lavre, a iznad podolja. sa njegove terase moglo se dogledati daleko, preko dnjepra, u ravan, iza ostrva turkhanov. vidik je bio ogroman, odatle. pred dvorcem je bilo veštačko, francesko, jezero. na jezero su silazile, mramorne, stepenice. bežeći iz društva, isakoviči su na tim stepenicama rado sedeli, zagledani u mramorne nimfe i satire statue, koje su se u vodi ogledale. na vodi, u tom vrtu, javljali su se prvi znaci proleća. sneg se topio, a sunce je bilo sve toplije. tog dvorca nema više. i on se ogledao u vodi i nestao, kao da je bio nazidan na vodi. kao što je vladao opšti strah od boga, u koga, ni carica, nije smela da sumnja niti da to kaže. u kijevu je, u to doba, bila opšta želja da se ostvari san petra velikog testament da rosija bude kao što je ostala evropa. kao što je sanktpetersburg bio, na finskom zalivu, i na nevi, zidan, da bude sličan parizu i londonu, onog vremena, tako se i kostjurin trudio da mu kuća liči na petrogradske dvorce. a dvorci su bili zidani onako, kako su to savetovali franceski poslanik marquis de la chetardie, caričin miljenik, i talijanski arhitekti, koji su bili u rosiju dovedeni. kostjurin je želeo da ima rezidenciju, koja će ličiti na letnjikovac, kakav su kraljevi poljske imali. carica, koja je bila u versaju, sećala se, versaja. želela je da tu svoju uspomenu ostvari, u svojoj rosijskoj zimi. oni, koji su je bili digli na presto, jedne novembarske noći, želeli su da budu jednaki sa evropljanima, i po nošnji. činili su se, po odelu, francezi. i kostjurin je imao mundir, koji je ličio na frak franceski. kraj svega toga, carica je bila ostala ruskinja, a rusi su ostali i ti, koji su je na presto podigli. to je značilo i, ne po jedan, nego po mnogo činova, više. prvi ljubavnik, carice elisavete, ako je verovati istoriji, bio je, kako rekosmo, prost kozak. a sin jednog drugog kozaka, aleksije razumovski ljubav do groba. njen suprug, tajni. njegov brat, kiril, postao je bio prezidentom akademije nauka u rosiji. potporučnik šuvalov postao je generalmajor. poručnik razumovski generallajtnant. seržani su postali polkovnici. kaplari kapitani. a da su svi ti ljudi koji su majmunisali franceze, kao što je dvor majmunisao versaj umeli, i te kako, da čuvaju rosiju, i nametnu je evropi, pokazali su i braća bestušev, rjumini. kancler bestušev uklonio je sa ovoga sveta lajbdoktora caričinog, koji se zvao letok, a koji se beše osilio na dvoru. bestušev je uspeo i to, da dešifruje pisma, koja je pisao markiz šetardi, i nije propustio da ih pokaže carici. da vidi šta o njoj franceska misli. stil je posle toga, i u arhitekturi, postajao, sve više, ruski. te nedelje, međutim, kad su isakoviči, sa mnogim drugim oficirima, pozvati u rezidenciju kostjurinovu, sve je na dvorcu još bilo francesko, i statue na krovu, i statue u vrtu, i rondele u bašti, i prozori koji su bili veliki, a do patosa dopirali. lule iz doba petra velikog nisu se više pušile, ni u kostjurinovoj rezidenciji, nego su svi viši oficiri, burmutice, među prstima prevrtali, burmut u nozdre pune dugih dlaka trpali pa kijali. isakoviči su hodali po toj kući kao da su pospani. pavle je sasvim drugače zamišljao komandanta kijeva, u rosiji. međutim, kostjurin se trudio da, što lepše, ugosti brigadira vitkoviča, koji je za njega pripremao jedan puk husarski, serbski. pa je hteo da primi lepo i isakoviče, koji su bili brigadirovi rođaci. kostjurin je imao, iza kuće, iza vrta, koji je bio uređen franceski, strelište, na koje se silazilo, između dva reda jablanova, u udoljini, do jednog bastiona, gde su bili ciljevi. drvene figure, koje se isakovičima učiniše molovani turci. protumačeno im je, međutim, da su te daske pljunuti mameluci ibraima kahije, egipatskog emira. ibraim je bio, pomoću svoje partije, i naroda, pobio protivnike, čija se partija zvala kvazimija. držao je već pet godina vlast u kairu. na čelu svoje partije, koja se zvala fakarija, a koju su rusi nadali se da iskoriste, protiv svojih turaka i tatara. isakoviči od sve te priče nisu razumeli ništa. na figurama, cilj je bio označen nosevima, crvenim, kao crven kec. a pucalo se među oči, označeno crno, kao crni kec. sav vrt je odjekivao i treštao od pištolja. pucalo se na četiri figure, sa dvadeset koračaji, a pucao je i kostjurin. pogodio je dva puta i promašio dva puta. smejao se sebi i vikao, da ni on više nije, što je bio. pogotke je beležio i javljao, vičući, veselo, šejtani. sekundmajor živan ševič, međutim, nije se od kostjurina odvajao. on je trčkao, za đeneralom, a nosio mu tronožac, koji se, kad se na njemu ne sedi, sklapao. ševič ga je kostjurinu, uslužno, podmetao, brzo, kad bi kostjurin sedao. isakoviči su se zgledali i smejali svom rođaku. pavle je bio setan i neveseo, videv, koliko je slugeranjstvo, u ponašanju prema kostjurinu, ne samo kod ševiča, nego i svih drugih, prisutnih, serbskih i ruskih oficira. da su i ruski oficiri ponizni, toliko, kad ih kostjurin oslovi, još više ga je bolelo. smatrao je da je sve to, isuviše preterano. engelshofen je sad, u pavlovim očima, u sećanju, rastao. kostjurin je želeo, dabogme, da i isakoviči pucaju, pa je đurđe, kao iz topa, palio, gađao, pogađao, promašio. petar je bio dobar na pištolju. trifun, ko zna zašto, bio je pognuo glavu. pavle mu je dovikivao. pucaj, matori. u glavu. trifun je svega jednom promašio. kostjurin je, očigledno, njega, među isakovičima, najviše zavoleo, a ponudio ga je, u toku te pucnjave, dvaput, da sedne kraj njega. sa njim je o nečem razgovarao. brigadir vitkovič je tumačio, iako je trifun već, ruski, znao. sred te pucnjave, pavle je stajao zagledan nekud daleko, a kostjurin je to bio primetio, i upozoravao vitkoviča, na njegovog rođaka, kako se nešto zamislio. vdovec. udovac, kaže, pa se zamislio. pištolji su bili poređani na jednom baštenskom stolu, pored kojeg je kostjurin, sa vitkovičem, na klupi, sedeo. u prolazu oficira, u graji, i pucnjavi, isakovič nije čuo, kad ga je kostjurin pozvao. ševič ga je priveo. kad ga kostjurin upita, zašto ne puca, pavle odgovori da je navikao da puca sa konja, u sedlu, u galopu, a to nije isto. puca, u pokretu, na ciljeve koji su u pokretu. ko zna zašto kostjurin onda zapita, šta avstrijski kapetan misli o gađanju njegovih oficira? zar ne gađaju dobro? da kostjurin, u razgovoru, nije pavla avstrijcem nazvao, možda bi isakovič, mirno i uslužno, nešto odgovorio. ovako, pavlu to bi neprijatno. osetio je bes, zbog toga, da mora, toliko, da polaže, u kostjurinovoj okolini, na poniznost, na kompliment, na udvorstvo. pomisli da kaže šta je mislio, slobodno. njemu se, kaže, čini ako mu je to dozvoljeno da kaže da se puca onako, od oka, brzo, olako. možda je to ovde običaj, ali u vojsci, njemu se čini da nije dobro. trebalo bi pucati mirnije, pažljivo. kostjurin na to reče ševiču koji je stajao uz isakoviča i ponavljao i tumačio da kaže, kapetanu da je o njemu već stekao mišljenje, prema onome, što mu je višnjevski pisao. zar isakovič ne bi potvrdio da rusi dobro gađaju, od oka? neka mu kaže kako u austriji pucaju. pavle onda reče da se, u sirmijskim husarima, učilo da i od škole gađanja zavisi mnogo. da se niko nije dobar strelac rodio, nego je to postao, ako je vežbao, francesku, prajsku, ili austrijsku, školu, pa je svakako i u rosiji tako. ono što je on hteo da kaže, to je, da je zapazio da se pucalo bezbrižno, veselo, od oka, na snagu. u sirmijskim husarima se to nije smatralo dobro, pa se i kažnjavalo. ševič, iako ga niko nije pitao, ubaci, kako svi rusi dobro gađaju, kako od oka pogađaju, kako je to dar božiji, a svi rusi imaju taj dar božiji. kostjurin, koji se beše namrgodio, okrete se vitkoviču, pa reče da onaj, ko ne ume da pogodi, brzo, od oka, ne bi, ni da puca, trebao. uostalom, nek pripazi, pokazaće mu, kako njegovi oficiri pucaju. kostjurin je bio viknuo jednog, pešadijskog, kapetana, koji se glasno smejao, a stajao, na dvatri koraka, u grupi, oko stola. njegov se smeh prekide kad ču glas kostjurinov. dreknuo je gromoglasno. slušaju. kostjurin mu reče da napuni pištolj i gađa prvu figuru, brzo. oficir beše zgrabio pištolj sa stola i poče da ga puni, držeći, pri tom, cev, bezbrižno, prvo đeneralu u grudi, zatim vitkoviču, najzad sebi u glavu. okrete se i opali. pogodio je figuru. kostjurin se nasmeja i zapita pavla. šta vele avstrijci na to? pavle onda reče da bi taj kapetan, da je sirmijski husar, i punio pištolj, kako ga je punio, dobio dvadeset batina na stražnjicu. kostjurin je bio ustao, ljutito, ali reče mirno da se kapetanu isakoviču kaže da je mnogo ljudi od pištolja poginulo, ali pri punjenju pištolja, vrlo malo. njegova primedba je plod cepidlačenja, koje ne dolikuje oficiru. gospodin ševič, sekundmajor, ima pravo. dobro oko je dar božiji. ne treba da puca, ko se nije za strelca rodio. onaj, ko se za dobrog strelca nije rodio, uzalud bi učio. isakovič se na to drsko osmehnu i reče da je on, u sirmijskim husarima, mnoge naučio. oni, koje je danas video, mnogo pogađaju, ali i promašuju. mnogo bi bolji bili, kad bi, malo više, pažnje obratili, pištolju. ševič je to vrlo rado i glasno prevodio. čak je ponešto i dodao. isakovič, reče, kaže da nije čovek, nego pištolj glavno. pa se cerekao. oko đenerala, dok je taj dijalog trajao, bilo se okupilo više oficira, koji su se smejali pavlu, dobroćudno. smatrali su da se radi o kuriozumu, o srbinu, koji se zbunio, koji nije dobro razumeo, što mu se, na ruskom, govorilo. niko nije, ni pomislio, da je ono, što isakovič odgovara, drsko. kostjurin, međutim, počeo je da hoda, goredole, što je kod njega bio znak da ga je kapetan naljutio. vitkovič je hteo da ga odvede, ali se đeneral još jednom obrati pavlu. kapetan, kaže, ima lude misli, ali, pošto je stranac, treba da ga saslušaju, mirno. neka kaže, kako bi on, da to od njega zavisi, svoj budući eskadron, podučavao. pošto su se ti prijemi kod kostjurina, nedeljom, smatrali kao milost i razonoda, oficiri, koji su pucali, počeše se okupljati, sve više, oko stola, kraj kojeg je vitkovič sedeo, natmureno, ne skidajući pogled sa isakoviča, dok je kostjurin hodao i stao. pavle, onda, premeštajući se, sa noge na nogu, reče da se kod sirmijskih husara velika pažnja obraćala, pre svega, pištolju. on, iako je bio već davno kapetan, morao je da razvadi, na delove, pištolje svojih husara, pa da ih zatim, opet, sastavi. da je čovek sve, a pištolj ništa, ne bi, svi, čuveni, strelci toliko tražili pištolj, za svoju ruku, za svoju šaku. da je to moguće, tražili bi pištolj po kroju. da je čovek sve, a svaki pištolj dobar, ne bi prvi pucanj iz čistog pištolja bio bolji, nego ostali, a sedmi, osmi, ne valjaju. mnogo zavisi od čistote cevi. mnogo zavisi i od toga, kako su tanad izlivena. treba sačuvati kalup, formu. ruka ljudska se, u olovo, ne sme mešati. pucanj zavisi i od toga, kako oroz pali. kostjurin uzviknu da sve to nije važno. važan je čovek, koji gađa brzo, i vreme ne gubi. isakovič je smatrao da husar uvek ima vremena, da gađa, i pogodi. i kad jaše, i kad odjaše. a, ako ima pištolj švajcarski, ili franceski, lakše će pogoditi. čak i da je oko, dobro oko, dar božiji, ni bog ne može taj dar, kao iz vreće, rasipati. strelci od oka mogu biti pojedinci. ali, kad konjica odjaše, ili zastane da opali, pobediće onaj, čiji eskadroni budu dobrim oružjem snabdeveni, i pucali, kao zid ognjeni. sa dobrim okom, husar je usamljen strelac. sa dobrim oružjem, i školom, kao grad, koji žito obori. nije čovek sve. dobar strelac, ako prodre u neku zapaljenu ulicu, zna da kaže neprijateljskom oficiru. stoj. metkom u čelo. to jest da pogodi iz pištolja, na dvadeset, pa i četrdeset, koračaji. sirmijski husari, izuzetno, pogađali su i na osamdeset. a pucali, u formaciji, kao pešaci u kumpaniji. pištolji su počinjali, a ljudi, sa sabljom u ruci, završili. pavle je sve to izbrbljao, serbski, mešajući u to ruske reči, a hteo je samo da pokaže kostjurinu da rusi, sa serbskim husarima, ne dobijaju akviziciju bez vrednosti. mislio je da su, i on, i oni, koji su ga slušali, iskreni. isakoviči su bili navikli, u serbskoj miliciji, i među sirmijskim husarima, da opsuju mater, i vladici. da kostjurinu niko ne sme, ni u nos, nisu razumeli. docnije su i sami uvideli da je bolje, tako, po ruski, slušati, ali kad su stigli u kijev, s početka, još su se, kao konj pod prvim jahačem, lomili. pavle nije nameravao da kostjurina ljuti. ševič je, međutim, prevodio, po nešto i dodajući. isakovič nije ni sanjao da mu se smeju, i da se napravio smešan. oko njega bili su se sad okupili oficiri, koji su mu se smejali. đurđe mu je dovikivao. ta ćuti. šta ima da laješ, obače razgovora radi, kako prde sirmijski husari. prdi po ruski. začudo, jedini ga je trifun branio. trifun je najviše znao sad ruski, pa je glasno govorio, onima, što se oko pavla behu okupili, da pavle hoće samo da kaže, kako su oni, u austriji, pucali, a ne da ruse omalovaži. kostjurin, međutim, povika da je sad dosta i da se prelazi na konja. ide se u školu jahanja. a avstrijski kapetan imaće prilike da uvidi da rosiji ne trebaju kovači oružja, niti majstori, bravari, nego oficiri, koji znaju kako se atakira. kostjurin je, zatim, kroz jednu rondelu, u kojoj behu zakopane ruže, na koje je bilo, lopatom, nabacano konjsko smeće, pošao sa strelišta, u školu jahanja, koja nije bila daleko. to je bila arena, opkoljena drvenim plotovima, a nad jednim delom arene bio je šator, kao što su u aziji. mesto strugotine, arena je bila posuta peskom, koji se, kao peščani šedrvan, bacao uvis, sa kopita. prepone su bile u velikom krugu. bile su dobro postavljene i lepo izrađene, u šiblju, i balvanima, nad jarkovima punim vode. poslednje dve bile su teške i visoke, više od visine čoveka, a okrečene, smrtonosne. šestu preponu, oficiri su zvali zid. stena. a sedmu. grob. grobnica. prekoputa tih prepona, bilo je nekoliko, drvenih, loža. pri polasku sa strelišta, isakoviči su se bili snuždili. mislili su da ih je pavle osramotio, pred rusima. ševič i ruski oficiri su potrčali za kostjurinom, koji je išao pred njima, kao onaj što vodi stado. bio je zatim uzeo, pod ruku, brigadira vitkoviča, koji mu se, glasno, izvinjavao, zbog kritike isakoviča. u ruskoj vojsci, u to doba, za tako što, dobijala se knuta, a najmanje. tamnica. kostjurin, međutim, nije bio čovek koji ne razmišlja. već posle nekoliko koraka, zastade, pa kao da je hteo da izvini pavla, reče da, kapetan iz austrije, treba da zna da i u rosiji cene oficire, koji se trude da upoznaju delove oružja, da prodru u tajne mehanike, i pročaja. ne treba, kaže, zaboraviti da je i protektor njihovog puka, njegovo prevashodstvo petar ivanovič šuvalov veliki poznavalac oružja i fabrika. kad je on, kostjurin, bio kod njega, u poseti, video je, u njegovoj radionici, prava čuda. topove, kakve nikad nije video haubicu, koju je njegovo prevashodstvo, lično, izmislilo. prema tome, treba saslušati svakoga, a naročito došljake iz austrije, jer su oni došli da služe, verno, carici, posle ne malog truda oko iseljenja. ako isakovič bude naučio da sluša, a manje zanoveta pomoću svog znanja austrijskog naoružanja, može, jadnog dana, steći, i te kako, blagonaklonost svojih, rosijskih starešina, i više činove. treba samo da mu jezik bude kraći. isakoviče, u rosiji, očekuje, sasvim sigurno, lepša budućnost. pavle je, međutim, išao, za gomilom oficira, kao da sanja. bio se snuždio i on, videv sebe usamljenoga, i kako svi oficiri, sad, izbegavaju da koračaju kraj njega, da se nađu kraj njega. kostjurin ga, međutim, milostivo, osmejkujući se, pogleda, a zatim uđe u svoj manjež, sa grupom svojih oficira, kao u crkvu. u školi jahanja pripremalo se jahanje prepona. kostjurin i brigadir vitkovič zauzeše svoja mesta, u jednoj loži, a oficiri, ruski, rastrčaše se, po areni, do konja i konjušara. sunce je prosijavalo kroz manjež i konji su preskakali prepone, uz glasne uzvike jahača. rusi su jahali, kao da ih nosi oluja, ili kao da su deca. jedan pukovnik, iz lajbgvardije koji je bio u gostima kod kostjurina komandovao je listu ruskih oficira i nameštanje prepona, a ševič je imao listu serbskih oficira, vitkovičevih. isakoviče je bio ostavio na kraju. pavle je stajao snužden, i usamljen, nedaleko lože đenerala, posmatrajući jahače na preponama. kao svaki dobar konjanik, naročito kad već davno nije jahao na preponama, on je, sa manje pažnje, posmatrao jahače, a sa mnogo više pažnje, karusel konja. među jahačima, skoro svi su bili dobri, ali su jahali na snagu. katkad su uzimali prepone, kao da su napiti. a bili su grubi i nemilosrdni prema konjima. bilo je to jahanje, mladih, obesnih, bogatih, oficira, među kojima je većina bila iz kneževskih porodica, iako to nije isticala. isakoviči su, za taj mladi svet, bili kuriozum. u rosijskom poslanstvu, u vijeni, smejali su se kapetanu, koji ne zna, ko je bila psiha. u kijevu su se isakovičima smejali, jer nisu znali, ni jedan rodoslov evropskih prinčeva, i grofova, nego su stalno pričali o familiji nekog kneza lazara. niko, međutim ni ti obesni knezovi nije mislio da ih vređa. mnogo se više, isakovič, čudio lepoti konja, koji su preskakali prepone tog dana. bili su to arapi, kakve nije bio video nigde, do tada. naročito je bio zapazio jednog, ogromnog, crnog, pastuva. i jednu snažnu kobilu, koja više nije bila mlada, ali je bila laka. imala je čudnu boju, kulaša. praćena ševičem, grupa oficira, posle jahanja, obilazila je arenu i glasno dovikivala jahačima, koji su jahali na prepone, kao da ih neki demon tera, a kad bi se neki među njima iskrivio, iznad viših prepona, i tresnuo kao klada, ustao bi i usedao, ponova. začudo, međutim, ni jedan konj, tog dana, nije hteo da uzme preponu koja se zvala zid, a još manje onu, koju su bili nazvali grob. u poslednjem trenutku, svaki konj, jurnuv na te prepone, skrenuo bi, kad je trebalo da preskače, i pomamio se. nije hteo da sluša, ni pod bičem. knuta je uzalud šibala. đurđe je, kad je na njega došao red, preskočio sve prepone, do zida, ali je tri puta, uzalud, pokušavao da natera kobilu, koja je imala boju kulaša, da preleti preko zida. graja i vika bila je velika. petar je jahao drsko i dizao se visoko, na preponama, sa sedla, tako, da se činilo da će se strmoglaviti. uzeo je sve prepone đurđa, ali se i on namučio, uzalud, ispred zida. pastuv, kojeg je jahao, stao bi, kao ukopan, ispred zida, ili skrenuo, tako, da je petar čučao trenut, dva, u vazduhu, iznad griva. grupa rosijskih oficira učtivo mu je pljeskala. trifun je bio veličanstven na preponama. bio je miran i jahao je prav, uštogljen, onako, kako je učila austrijska, to jest španska, škola. činilo se da jaše, kao da se, na konju, u paradi, po manježu, šeta. klatio se jako, na preponama, ali nije pao. kostjurin je pohvalio zadihanog trifuna. pošto je to jahanje bilo neka vrsta razonode, tog dana, a neobavezna, pavle nije smatrao da treba i on da pojaše, među ostalima. bio je tog dana, nadodoljen, u oficirskom redengotu, kao da je kostjurin, sav u srebrnim dugmadima, a visokim, austrijskim čizmama. i u trikornu. konja nije imao, svoga, za prepone, a dopao mu se bio samo onaj crni pastuv i ona kobila, boje kulaša. stideo se da moli, da ih jaše, pred tolikim gledaocima. smatrao je sebe za prosečnog jahača, na preponama. ševič je, međutim, skrenuo bio pažnju, vitkoviču i kostjurinu, na isakoviča, koji kvari društvo, i nije uopšte, ni prišao preponama, ni projahao, nadmen, među drugovima. on je glasno vikao ime pavla. to da je isakovič bio tako drzak, prema rusima, od prvog dana, a ipak zadobio, očigledno, naklonost kostjurinovu, tako brzo, nije davalo mira tom mladom, plahovitom, čoveku, koga je morila nezasitljiva želja da zadrži komandu očevog puka. kao da je bio neki francez, ševič je smatrao da je puk njegovog oca, u rosiji, njegova, lična, familijarna, svojina. bio je uklonio, pred kostjurinom, i dva svoja rođena brata. pošto se pavle nije odazvao na uzvike ševičeve, ševič mu je dobacivao niz gromkih šala, koje su u stvari bile niz uvreda. nepomičnost i nadmenost isakovičeva, koji ga nije udostojio ni pogleda, bila ga je pomamila. isakovič je, međutim, blistavim očima pratio konje. većina jahača, koji su napravili nekoliko krugova, na preponama, bila se okupila, oko lože đenerala. prepirali su se, oko toga, zašto danas konji, tako uporno, odbijaju da uzmu prepone, koje su bile opasne, ali nisu bile iznad moći dobrog skakača. svi su se trudili, slugeranjski, da omalovaže konje đenerala bibikova, a uveravali su kostjurina da bi njegova dva konja čija su se imena pominjala sigurno olako preletela preko tih, i najviših, prepona. pavlu se gadilo to ponizno pritrčavanje ljudi, kostjurinu, posle jahanja, kao da su konji, koji prilaze da dobiju, iz ruke, grumen šećera. stajao je drzak, ćutljiv, usamljen, i zbunjen, na nekoliko koraka od vitkoviča, i pitao se dokle će tako što je kavalkada duže trajala. u jednom trenutku, pomisli da se iskrade, i ode do štala. isakovič je sasvim drugače zamišljao svoj prvi dan, kod kostjurina. u trenutku, međutim, kad je pošao da ode do štala i prolazio ispred loža, kostjurin ga beše opazio i doviknu mu, veselo. šta je to sa serbskim knjazom, zar neće da pokaže kako se jahalo, u sirmijskim husarima? čto s vami, knjaz? kostjurin je to rekao, u šali, slučajno, ali je to bilo opeklo isakoviča, jer je to bila glupa šala ševičeva, koji je bio, tako, nazvao pavla, prilikom prvih, familijarnih, poseta. ševič, kad to ču, dobaci da je njegov rođak čudan svetac, a naučio je da jaše u svojoj crnoj bari na golo, na grbači kobila, kad ih je vodio na vodu. pa se sad prepao. vitkovič je, smejući se, tumačio kostjurinu, i jahanje na golo, u mačvi, i geografiju crne bare. za kostjurina, to je bilo nepoznato mesto, kao da je na mesecu. odobrovoljen, on ipak naredi da se isakoviču kaže da nije zlo, što se kapetan toliko ponosi svojim, bivšim, otečestvom, i pukom sirmijskih husara, u kom je služio, ali da treba da zaboravi austriju i gleda ono, pred nosem rosiju. lepo je da ne zaboravlja svoju zemlju, ali nije lepo da toliko voli, jednu jedinicu, jedan puk, a ne armiju, a mesto velikog rosijskog imperijuma, sirmiju. nego da sad siđe u arenu. da pokaže kako sirmijski husari jašu. iako je to isakoviča iznenadilo, on dreknu. slušaju. zatim reče da moli samo da mu se dozvoli da jaše onog crnog pastuva, ili onu kobilu, boje kulaša. on je uveren da su te životinje sposobne da uzmu i najvišu preponu, samo ih dobro ne jašu. pošto je, međutim, pukovnik, njegov gost, iz lajbgvardije, već bio uzjahao crnog pastuva, kostjurin naredi pavlu da uzme kobilu. počela je da stari, kaže, i ne skače, kao što je skakala. isakovič onda strča u arenu. i pastuv i kobila bili su se uznemirili i konjušari su jedva uspevali da ih utišaju. pastuv je pošao na prepone, kao u oluju, prešao sve, ali kad ga jahač natera na preponu, koju su zvali zid, skrenu, a kad ga jahač poče udarati u slabinu, besno, jurnu na iduću, i tresnu jahača, koliko je dug, na preponu. pukovnika izneše. bio se jako ugruvao. konjušari su jedva uspeli da pastuva odvedu. bio se pomamio. kobilu su konjušari bili, međutim, sklonili u stranu. sva je drhtala. isakovič, prilazeći životinji, skide svoj trikorn, i oficirski redengot, a kad je prišao, poče, svojeručno, da je voda. kad joj je prilazio, životinja ga je gledala divlje, svojim crnim očima. on je pomilova po grivi i kolenima. bila je počela da se smiruje. zapita konjušara kako se zove kobila. a konjušar mu reče da se zove lisa lisica. reče da je prošle godine još odlično skakala, ali da je ove godine, kao luda menja galop, menja korak, ljulja se kao pijana, a čim pođe na najviše prepone, skrene kao da bi sela. to je prokleta ženščina. opasna. ševič je pratio isakoviča i prebacivao mu da ne puca, a soli pamet drugima. priča, a daje malo dokaza. šta hoće on u kijevu? kuda cilja? otkud, na osnovu čega, to dizanje visoko, nosa, to hvalisanje sirmijskih husara? i celog tog našeg, mnogohvaljenog, naciona? u rosijskoj vojsci imaće da ćuti, susrešće ljude, i husare, kojima nije dorastao, ni do sedla. a koliko je njemu poznato, sem očevog, ševičevog puka, preradovičeva konjica nije, nigde, zabeležena, u bitkama austrijskog carstva. bili su obična pogranična straža. sekundmajor, živan, koji je zamenjivao oca, đenerala, bio je duboko uvređen, što se pavle u kijevu javio u puk preradoviča, a ne njegovog oca. osim toga, njemu je bio dat, na čitanje, raport, koji je višnjevski poslao, u kijev, o isakovičima. u tom raportu, višnjevski je opisivao pavla, kao uobraženka, hvalisavca, udovca, koji živi sa sluškinjama. ševič je mislio da pavle slabo gađa. a da će sigurno pasti s konja. isakoviči su inače svađe rešavali, prosto, tučama. ševič je bio, u rosiji, već više od godinu dana, oženjen bogato, zašao u viša društva, a ruse je, zaista, smatrao, ne samo kao braću, nego i kao neka viša bića. susret sa pavlom, posle nekoliko godina, činio mu se kao nesreća, briga, bruka. pavle je živana ševiča znao, iz detinjstva, iz varadina, iz temišvara, ali je sad mislio da ima pred sobom čoveka, podlog, bez srca, kome je svaka reč zlurada, a osmeh, zaseda. bilo mu je došlo da udari, obori, cakne, tog kaćipera, pred svima, ali se uzdrža. on je setio se već imao jednog krvnika, božiča. reče ševiču samo toliko, da je uveren da bi njega, ševiča, pogodio, u glavu, sigurno, sa pedeset koraka. nudi mu opkladu. ako padne s konja, ševičevo je sve što ima. ako uzme preponu, da ga živan, pred ženom, poljubi u vrh čizama. zatim mu okrete leđa. poče da skida sedlo sa kobile i da joj nešto mumla. kao da je životinja, za njega, nešto, što drugima nije bila. u tom trenutku, tog dana, ta kobila, zaista bila je bliža isakoviču, od svih tih ljudi u školi jahanja. bio je zaboravio gde je. konj je za isakoviča uvek bio nešto drugo, nego za druge ljude. to je, za njega, bila životinja, čiju je divljinu voleo, čiji je juriš voleo, čiji je ponosit korak voleo. čiju je drhćuću grivu voleo, kao neku žensku kiku. životinja umna, verna, koja ume biti nežna, i strašna, brat i sestra čoveku, koja ga iznosi iz bitaka i ne napušta ga, ni u času smrti. isakovič je jahao, kao što nam vetar jaše, za vratom, nasumce, polegavši po konjskom vratu, kako je bio naučio, u detinjstvu. ševič je bio dobar jahač, ali je konja smatrao, za najluđu i najgluplju životinju. pristaje, kaže, odlazeći, da poljubi čizmu isakovičevu, ako preskoči poslednju preponu. šta želi da dokaže pitao je pavla podrugljivo tim ludilom, da nudi sve što ima, za kobilu, i preponu? da je isuviše dobar za pehotu? svi će oni, iz preradovičevog puka, biti premešteni u pehotu. to je, kaže, od kostjurina, čuo. isakovič mu onda podviknu da se skloni, ako ne želi da se tu potuku. a što se konja tiče, kaže, isakoviči su, zdje, v kijev, prišli, jer, kaže, hoštemo ime i rod svoj proslaviti, a ne da nacion sramotimo, kao nekakije ševiči, profijantoficeri. ta uvreda bila je teška. tih dana, na denuncijaciju horvatovu, protiv đenerala ševiča vodila se neka istraga, oko neke krađe zobi i sena, i nekih drugih računa. iako je ševič izišao čist i prav, iz toga, svi serbski doseljenici verovali su ono, što se šaputalo, da je hteo da pokrade neki, ruski profijant. tako se, eto, počastiše i porazgovaraše dva rođaka, iseljenika, serbska, u rosiji, pa se, zauvek, raziđoše. samo, dok je đurđe u tuči svog protivnika, gužvao, do nesvesti, a petar ga jednom, ali sabljom, udarao a trifun glavu gađao pavle je, onog trenutka, kad bi ujeo, udario, onesvestio, polomio, rasekao, odbacio od sebe čoveka, kome je grkljan bio stegao kao lešinu, kojoj se smejao, dobroćudno. ševič ode sa crvom u srcu. isakovič se, kao dete na igračku, kikotao. milovao je svoju kobilu, brisao je, nameštao joj, ponova, sedlo, i govorio joj nešto i gukao, nežnije, nego što je gospoži evdokiji tepao. konjušar, rus, koji je tu kobilu timario, pričao je, posle, da je isakovič bio napit, kad je uzjahao. davao je od sebe nekakve glasove, kao da je kobili pevao. a gugutao njeno ime, lisa, kao da se životinjom ženio. kao uvek, kad bi se na nešto ludo rešio, pavle odstaja trenut, dva, sa prekrštenim nogama, zamišljen, zagledan nekuda, daleko. ševič, pomisli pavle, nema pojma o konju, ali rusi, šta je konj, znaju. videće, razumeće, šta je sirmijski husar poduzeo. prve tri prepone, od šiblja, u manježu, činile su se pavlu lake, odstojanje, među njima, dobro. dva jarka, sa vodom, isto tako. više prepone nisu bile više, nego engelshofenove, u temišvaru. zid, međutim, štrčao je uvis, vratolomno. a grob, na kraju, grobnica, bio je toliko visok, da je svakom moralo se pričiniti neverovatno da bi to konj mogao da preskoči. pavle je, međutim, i takve prepone uzimao. kad uzjaha, oficiri, u manježu, naslutiše da se sprema nešto ludo. ševič se pobrinuo da razglasi da se sprema nešto smešno. da će pavle pokušati, sa tom kobilom, i sedmu preponu. grobnicu. oba đenerala bila su poustajala u loži. vitkovič je bio zabrinut. a kostjurin uveren da kobila neće uzeti, ne može uzeti, tu preponu. pavle, međutim, uzjaha, kao da se sledio nije više ništa pitao, ništa govorio, nikog nije više ni pogledao. osećao je, kao uvek, svoju samoću. sećao se kako je pastuv išao, kao da ima neku bolest drhćuću, a kobila prelazila u galop, mirno. sećao se da su obe životinje, malopre, uzele, sve četiri prepone, sasvim lako. petu je pastuv uzeo nemirno, dižući jahača visoko, a kobila, jurnuvši, iznenada, spustivši duboko glavu pri galopu. prešla je preponu, teško, nerado. kad su ti konji pošli na šestu, pavle se sećao, kako je pastuv jurnuo uplašeno, pod knutom, a kobila skrenula u stranu, tako, da joj se jahač našao skoro na glavi. sećao se i toga, da je on, na putu, otežao. da nema na sebi laku, husarsku, čizmu, nego visoku, nemecku. udisao je, međutim, miris peska, i životinje, koju je bio uzjahao, a setio se kako ona, kad joj priđe, frknu. bili su se pogledali u oči, pravo, i isakovič se osmehnu. on je, lično, bio osušio oznojenu životinju, a zatim joj nameštao žvalu, nekom čudnom nežnošću, kao da miluje neko lice, žensko. sad je, pod njim, išla mirno, i veselo, kao da igraju. on joj je mumlao i tepao. lisa, lisa. dok je prikupljao uzde, isakovič vide lica oficira u amfiteatru, ostarelog vitkoviča, i kostjurina, koji mu je nešto dovikivao, i svoja tri bratenca, koji su bili zašli u gomilu, kao da se kriju. kobila je prešla, i u trab, mirno. bilo je dockan, sad misliti na to, šta se sve u beču zbilo, sa gospožom evdokijom, pa i na to, šta će sve s njim biti, u kijevu. ovo nije bila rosija kojoj se nadao, to je bio neki ogromni garsuli, koji je imao lice, sad ševičevo, sad kosgjurinovo, sad trifunovo ali čiji se strašni, crni, pogled nije menjao. seti se crnog pastuva, jupitra, kako je crkavao. pavle zadrža još jednom kobilu. poče da joj guče na svom maternjem jeziku, glasom, kakvim je pokojnoj ženi, sad, u snu, govorio. životinja ga je osluškivala i strigla ušima, kao da razume to. zatim je potera u prvu osmicu. pošla je, kao vetar, veselo, sasvim drugače, nego što ju je, malopre, gledao, i on oseti, u njenom lakom ljuljanju, kao neku novu volju, da čoveka ponese i sluša. na svaki njegov, i najblaži, stisak kolena, odgovarala je voljno, brzo, kao što žene na poljupce odgovaraju. isakovič onda oseti da ta životinja, kad hoće, još uvek ima u sebi snagu i mladost, dovoljnu, da uzme preponu. lisa. uzviknu, tako da se čulo. ona se tresla, pod njim, ritmično. kad bi je, u krugu, okretao, ona se, nagonski, naginjala, kao na njegovu ruku, desno i levo, a naginjala je, tako, i svoju lepu glavu. sad na jednu, sad na drugu stranu. kao da igraju polonezu. pavle je onda potera, u lakom galopu, na prvu preponu. životinja je pošla radosno, i pavle oseti, kako grabi, i baca pod sebe zemlju. lisa, lisa. odjekivalo je u manježu. u tom čovečjem glasu, sa sikćućim akcentom, odjekivalo je nešto kao krik. čovek je zatim dodirnu u slabinu. ona uze prvu, drugu, i treću preponu, kao da ju je neko preporodio. preskakala je radosno, kao da diže u vazduh samo kopita. kad je pošla na četvrtu povisoko šiblje i vodu gledaoci primetiše da je kobila promenila svoju ćud, i zapljeskaše jahaču. više jahaču. isakovič je, na toj, visokoj, životinji, čudne boje, jahao vrlo lepo. kobila, kad se pljesak začu, pođe u galop, još brže, frkćući veselo. pavle je osećao kako ga nosi, ona, po svojoj volji, na petu. tri balvana, kroz koje je video duboku vodu. nije imao više vremena da misli. ona prelete preko toga silno, besprekorno. sve što je jahač mogao da učini, bilo je, kad ona diže zadnje noge i suviše visoko, da se izduži unazad, na leđa, u vazduhu. gledaoci zapljeskaše zadovoljno. tek što životinja ponova potrča, brzo, isakovič vide šestu preponu, visoku zid koji mu se učini nemoguć, a koji mu se vratolomnom brzinom približavao. kobila je grabila prema njemu kao da se sudaraju. u gledalištu sve je vikalo. pavlu se činilo da mu se kobila otima iz ruku, i da joj, skoro nemoćan, čuči na vratu. njegova glava bila se sama spustila, udesno, po njenom vratu, kao da su u nekom zagrljaju, koji je bio divalj i vreo. u odsudnom trenutku, on joj dade znak u slabinu i ona se diže uvis, kao neko krilo, iz nekog vetra, u kom je osećao da poleću. kobila, stigavši u jednom ludom trku, pred barijeru, prelete, u jednom visokom divnom skoku. sve je pljeskalo. pre nego što je mogao ma šta da pomisli, oseti kako životinja jurnu, na sedmu preponu, koju su nazivali grob, a koji je bio još viši zid, u vodenom jarku, tako, da je čoveku iznad temena stizao. juriš kobile bio je sad takav, da ne bi bio mogao, i da je hteo, da je obuzda. čulo se samo kako kriknu. lisa. oficiri videše kako joj diže prednje noge u visinu, kao na nekom talasu i kako životinja spušta te noge, u vazduhu, preko vode, na zemlju, kao da je bila u letu. skok je bio tako strašan, da se, za trenut, činilo da će oboje pasti, na glavu. međutim, kobila se spusti sasvim lako, mašući divlje glavom, kao da je htela da pokida uzdu, da zbaci sa sebe i sedlo i čoveka u sedlu. pavle ču samo da sve utonu, u vici i pljesku. pavle je, posle toga, jedva, uspeo da obuzda životinju, u galopu. tresla je glavu i mahala, glavom, sve dok joj nije legao na grivu, milujući je po vratu i šapćući joj. sa osećanjem velike radosti, u sebi, isakovič objaha, još jednu osmicu, u lakom galopu, kroz pljesak, a zatim zaustavi, pred ložom, pred koju je kostjurin bio izišao. ševič je bio pritrčao kao da je jahaču hteo da pomogne, da ga sa kobile skinu. pavle mu poluglasno opsova, na maternjem jeziku, majku. kobila je bila, najzad, stala. sva u peni. pavle skliznu sa nje na zemlju, kao u nekom slapu. u njenom vrućem isparenju. dok ju je isakovič brisao, i milovao, ona je podrhtavala. a kad konjušar priđe, da je odvede, životinja okrete glavu i pogleda za jahačem, svojim krupnim, crnim očima. kao da žali što se rastaju. konjušari su dovikivali kapetanu, da ona pripada bibikovu, i da će njegovo prevashodije biti očarano, da čuje, šta se zbilo. kad je pavle pošao kostjurinu, između oficira, koji su se okupili oko njega, njemu se činilo da prolazi, onako, kako više nikad prolaziti neće, a kako je, kroz sirmijske husare, prolazio kao kroz neku mađiju. rosijska komanda bila je. ataka, ataka, ataka. pomenute godine, u subotu, uoči krstopoklone nedelje, na dan 42 mučenika u amoreji, počeo je bio, za isakoviče, i njihove seratlije, doseljenike, u kijevu, i parad, koji su zvali u austriji. fassung. primanje hrane, porcionih novaca, oružja, rosijske uniforme i rosijskih, pukovskih, zastava. bila je to velika svečanost, pred barakama štapskvartere vitkoviča. kostjurin je, lično, prisustvovao paradi onih srba, koji su bili sad već raspoređeni, u pukove ševiča i preradoviča. oko tridesetak ljudi imalo je da ode u kozački puk, u černigov. većina doseljenika došla je sa svojim uniformama. sa svojim konjima i svojim oružjem i decom i ženama. onima, koji dođoše bez oružja, kostjurin je razdavao oružje i konje, kao i odela vojena, sakupljena, zbrda, zdola. na poljani, u četverokutu štapskvartere, očišćenoj od snega, bila je, za kostjurina, podignuta, od drveta, mala tribina, gde se komandant kijeva, okružen kijevskim grenadirima, knjaževima i grofovima, smestio, da vidi srbe. bio je vrlo dobro raspoložen tog dana. preletao je pogledom, stojeći, ispred svoje sjajne pratnje, sa vitkovičem koji mu je stajao u potiljak šarenilo došljaka, koji su imali da budu odvedeni u mirgorod, u krilov, u bahmut, da ih razmeste po naseljima, s tim, da se, te jeseni, pojave na manevrima. slika, koju je kostjurin imao da gleda, bila je šarena. nadesno, ispred njega, video je više od dvesta doseljenika, koji su bili upisani u pehotu. ti ljudi su stajali tamo, tog još zimskog dana, od ranog jutra, već satima. nalevo su bili poređani eskadroni konjanika, upisanih u husarske pukove đenerala ševiča i preradoviča. konji su bili nazebli, umorni, i ljudima je bilo dozvoljeno da ih vodaju, ali su zaustavljeni, u formaciju, pri pojavi kostjurina i njegovog štaba. redovi konja trzali su uzde i mahali glavama, a dobri konji kopali kopitama. konjanici su bili dobili bolju odeću od svojih sunarodnika u pehoti, pa su se dizali u sedlu, odviknuti od sedenja, i ispravljali, kao da su hteli, što više, da nadvise one svoje zemljake, koji su stajali, mirno, na zemlji, u pehoti, raskrečenim nogama. pehota se crnela i zelenela. a konjica crvenela i plavela. na desnom krilu stajale su tri rote kijevskog, grenadirskog puka, koje je kostjurin izveo radi upotrebe, kontra onih serbskih pehotnih redova, koje je hteo da isproba. na levom krilu, na nemirnim konjima, sa kopljima u desnoj uzengiji i ruci, bila je formacija kozaka, koji su bili dodeljeni u černigov. po njih je bio došao kapetan ukšumovič, koji se vrteo, u krug, na vrancu, ispred eskadrona, psujući konja i udarajući ga, u glavu, pesnicom. iz tih formacija, kostjurin je video padine pod snegom, razliveni dnjepar, koji je nosio sante otopljenog leda, a preko reke, beskrajnu ravan, još belu, izukrštanu dugim redovima vrba i jablanova. na dnu vidika nebo je treperilo, od sunca, kao da se smrznuta i zavejana zemlja svetluca. a nad tim svetlucanjem, izdaleka, plavelo se nebo toga dana, tako plavo, kao da se rosija u italiju pretvara. kostjurin je mirno odstajao čitanje zapisnika, protokola, i spiskova, novih formacija, sa popisom broja vojnika i oficira. dok se to čitalo, naredio je vitkoviču da odobri stav, voljno. kostjurin je znao, iz izveštaja, koje mu je slala kancelarija grofa kajzerlinga, i kolegija iz sanktpetersburga, da austrija predviđajući nastavak rata sa prajskom vrši reorganizaciju serbskih pukova, u austriji, na pograničnom području, duž turske granice, i da uvodi, ne samo uniforme austrijske, nego i nemecku komandu. znao je i da se komanda daje, u austriji, sad koliko je god moguće samo nemcima, papežničke crkve, a znao je i za niz pobuna, srba. iako nije znao detalje, o tome, kako se sad, tamo, uspostavlja i uniformiše lička regimenta, otočanska regimenta, ogulinska, slunjska, prvobanska, drugobanska, kostjurin je znao da se tamo radi na sahrani jedne serbske armije, koja je išla ispred austrijske, kad je austrija u tursku ulazila, a iza austrijske, kao zaštitnica, kad je austrijska bežala. za isakoviče, koji su sad pred sobom videli ostatke te armije koja se presvlačila, slika pred njihovim očima, tog dana, bila je još tužniji doživljaj iseljenika. armija, koja je ginula, ne samo na rajni, nego ostavljala svoje mrtve i u provansi, olandiji, italiji, bila je sahranjena i nestala. oni su, ovde, u kijevu, bili, kao neki dusi iz groba, prešli rusima. austrijski imperator, ferdinand, oslovljavao je glavešine tih armija, kao hrišćane, prečasne, velemožne, plemenite, blagorodne, njemu, kaže, od srca drage. tako je pisalo u carskim reskriptima. njihovu smrt i vojevanje, uz austriju, uz hrišćanstvo, nazivao je lepim primerom. primerom, koji je, kaže, vredan za ugled, i koji se ne da dosta nahvaliti. tako je pisalo u pismima, iz beča. tako se govorilo serbskoj miliciji, i na opštenarodnom kongresu u karlovcima, godine 1731. tako im je govorila i žena guvernera srbije, aleksandra virtemberškoga, principesa, koja je, te godine, primila 150 dukata, kao poklon. tako im je govorio i grof georg olivie, valis, koji je komandovao prilikom povlačenja pred turcima. tako im je nekad pisao i princ evgenije od savoje, osvajač beograda, maršal. serbska majka, kome je tekelija otvarao kapije rata i turaka. aleksandar karlo, princ od virtemberga, koji je postao komandant u srbiji, godine 1720, sa razloga kako je pisao u molbi da bi se materijalno pomogao, primio je kad mu je žena primila 150 dukata 300 dukata. a đeneral gospodin grof maruli, iste godine, 200 dukata. svi su oni, o serbima, lepo govorili. ali, dok je kostjurin znao samo za nekoliko takvih, i sličnih, podataka, koji su do njega stizali, na papiru, kao sitnica, među, mnogobrojnim sitnicama, akata i izveštaja, o srbima, isakoviči su presvlačenje tih trupa gledali sa mnogo dubljim saznanjem i slutnjom, onoga, što se celom njihovom nacionu događa kao sudbina. kostjurin je mislio, razmišljao, u glavi, o prošlosti tih trupa. nije ih bio video, u prošlosti. isakoviči su tu prošlost nosili u očima. u suzama. iako je ta balkanska gomila srba, pri povlačenju pikolominija, bila samo ogromna gomila odrpanaca, na konjima, sa kopljima turskim u rukama, to je bila, ipak, strašna konjica, koja je, kao vetar i oluja, zalazila, i klala, u turskim provincijama, ispod beograda i temišvara. kao čopor kurjaka pratila je turke pri povlačenju od budima. kosti su se ljudske belele, njihovim tragom, pedeset godina. a njihova crvena aba prolepršala se, posle, i svim evropskim bojištima, pa se pamtila. a pamtila se, u tuđim zemljama, i lepota, i muškost tih konjanika, koji su dolazili, odnekuda, prošli, i odlazili nekuda, bez smisla, sa nerazumljivim govorom, i tužnim pesmama bez traga. isakoviči su, iz detinjstva, pamtili tu vojsku. kad je austrija skinula tu armiju, sa konja, ona im je bila ostavila tu crvenu abu, u pehoti, pa je taj crveni gunj rotmantlera prošao, i peške, kroz evropu, i ostajao, na mrtvima, na svim bojištima. crveni, serbski, gunj, pamtio se, neko vreme, u svim vojskama. posle su, međutim, tolike pešadije imale crvene šinjele. a ta pehota, većinom u opancima, i u ratovima, sa dva pištolja i jataganom u pojasu, pamtila se samo po stasitosti i golim grudima, zaraslim u trag rana i čitavih žbunova malja. i po kalpacima, koji je i najsiromašniji, među njima, nosio, sa, u njega, zadenutim krastavcima, rotkvama, repama, šljivama, žutim lišćem, i cvetom suncokreta. pamtili su se po pokoljima, u franceskim i prajskim ratovima. a pamtili i po muzikantima, frulašima i gajdašima, koji su išli, sa zurlašima, bubnjarima, i diplama, na čelu trupa. poslednjih godina, međutim posle franceskih i prajskih ratova izmeniše se, i pojaviše, kao da su vaskrsli iz nekih davnih, njihovih vremena, u srebru i čohi, u skrletu. njihovi oficiri, sa srebrom okovanim sabljama, srebrnim dugmetima, sa zubunima srebrom išpartanim, i sa biserima, a bilo ih je i sa zlatnim narukvicama. bili su visoki, pravi, sa čelenkama kao perja paunova. žene, u carstvujuščoj vijeni, počeše pričati o njima, kao i o vengrima. a pošto ih je bilo mnogo iz horvatske i pošto su bili pomešani sa horvatskim trupama, i slični horvatima, zvali su ih racima i kroatama. sad, kad je austrija počela da ih oblači u jednaku uniformu, sa austrijskim trupama, utonuli su u gomilu vojnika, koji su se raspoznavali samo po brojevima, i licima, i govoru. ali su se, još uvek, raspoznavali udarom o zemlju, cokula. svaki je austrijski oficir znao, kad je prvobanska, ili drugobanska, prolazila, ko prolazi, i čiji je to korak, što, po kaldrmi bečkoj, odzvanja. oduzeše im zastave, koje su, tobože, bile crkvene, oduzeše koplja, jer su u evropi bila zastarela, oduzeše serbske komande, jer je nemecki jezik postao jezik svih austrijskih armija. a nisu ni sanjali da su ti, što neće u pehotu, i što se sele u rosiju, znak, da je jedna velika armija zauvek sahranjena. oni su se posle pojavili, kao vaskrsli, još jednom, u austrijskoj vojsci, za vreme napoleonovih ratova. o njima se govorilo kao o čudu i tada. ali to više nije bio narod. pod oružjem. nego regimente najamnika i slugeranja. koji se, i tada, proslaviše, svojim jurišima, i bajonetima, ali koji više nisu znali, šta je to otadžbina. bilo je, među njima, baruna, grofova, ordena marije terezije kavaljera, austrijskih đenerala i feldmaršala, ali je pesma njihova bila zamrla. trupe više nisu pevale o bitkama, nego o suknjama. đeneral davidov, jedan od najelegantnijih, austrijskih, konjanika, dolazio je u svoje selo, u banatu, da letuje, mesto da se u carskoj banji, išlu, kupa, ali, kad bi odlazio od svoje majke, seljanke, praštao bi se, kao da se od marije terezije i princeza prašta. kistihand. a mati ga je gledala, kao suklatu, suznim očima. đeneral koji je nosio ime puvala, počeo je da jede slova svog imena, i da ga piše. puhalo. stidljivo. jedini ponos, koji su bili još sačuvali, i u koji nisu smeli da dirnu, od sramote, pred landsmanima, bilo je ime njihovog sela, rodnog mesta, porekla. kad su dobijali plemstvo, od austrije, barunstvo, uzimali, su, za predikat, ime rodnog sela. pa su bili plemeniti ot brlog. budim, gran, temišvar, lipa, senta, bile su bitke one prve armije, pobede čitavog njihovog naciona. poslednje, posle sto godina kustoca, solferino nisu bile više bitke naciona, nego austrijske bitke, sa upotrebom serbskih soldata. kostjurin je, tog kasnog, zimskog, dana, godine 1753, u kijevu, želeo samo da se uveri u mogućnost pretvaranja tih doseljenika, u ritama, u stajaću vojsku, koju je rosija, tih godina, stvarala, i za rat pripremala. on je zato, toga dana, zamolio brigadira vitkoviča da mu samo pokaže, kakvi će izgledati ti ljudi, barusavi, dugih brkova, u uniformama. bio je zašao u gomilu, koja je ispred tribine stajala, nepomično, sa konjima i zastavama. stavljao je ljudima pitanja. sa tribine, zatim, osluškivao je, kako se kreću, prema prvim rosijskim komandama, i kako viču, i javljaju se, rosijski, voktmajsterima. kad se cela ta gomila prodera. da zdravstvujet njegovo visokoblagorodije, visokoprevashoditelni, visokorodni gospodin generallajtnant, kavaljer i baćuška naš, ivan ivanovič kostjurin. on se nasmeja i ostade nasmešen, zadovoljno. iako taj pozdrav nije bio tačan, prema rosijskom egzerciru, njemu bi milo. potapša, okrenuvši se, vitkoviča, po ramenu. oficiri kijevskog, grenadirskog puka, koji behu prisutni, smejali su se isto tako, i podgurkivali, međusobno. bili su srećni da ta šarena gomila odlazi iz kijeva. serbi su bili počeli da unose nemir u grenadirsku kasarnu. psovali su oficirima majku. kostjurin se tog dana, na paradi, pojavio u bundi. u njoj, taj čovek, činio se još bleđi, umorniji, još nežnijeg zdravlja, iako je bio širokih ramena, i stasit. njegove blede, zelene oči gledale su tog dana setno i zamišljeno. egzercirao je trupe pred svojom tribinom, kao da su igračke. srbi nisu ni sanjali da ih je žalio. znao je da će sve to izginuti u ratovima, uskoro, a bili su mu se dopali, jer su bili, većinom, visoki i lepo izrasli, a egzercirali, ponosito. kad je sa vitkovičem seo, dizao je, s vremena na vreme, ruku, pokazivao mu nešto u daljini. zatim je opet ustajao i stajao, ćutke, zamišljeno. iako je bio počeo da stari, njegovo lice, naborano od vetrova i izbrazdano od zime, bilo je, ipak, kao da je opaljeno od nekog sunca, koje je na njega, nevidljivo, uvek sjalo. dok su te, novoobučene, došljačke, trupe, zauzimale svoja mesta uz glasnu, sad već rosijsku, komandu, kostjurin se okretao svome štabu i govorio oficirima, poučitelno, ali ležerno. krug oficira, čim bi kostjurin govorio, okupljao se oko njega, i trudio da čuje. kao da mu je do toga jako stalo. slušali su ga i oni koji su stajali ispod tribine. među njima su bili i isakoviči. prema kostjurinovom mišljenju, radilo se o tome, da se novodošle, serbske, austrijske, trupe, što pre, naviknu na rosijsku komandu. a u širem smislu, radi se o tome, prema planu kolegije, da se stvori, što pre, što brojnija, rosijska, pehota, koja će se suprotstaviti, prajsu. mužik, kaže, ima da se nauči da stane i da gine, u mestu. prema izveštajima špijuna, koje je bio primio, prajsi se opet pripremaju, a njihov kralj, pravi sotona u ljudskom obliku, ko zna kakve će opet ulovke, strateške i taktičke, izmisliti, u idućem ratu. kažu, da vežba jednu novu ataku, opkoljavanjem, s boka. kažu, da artiljeriju šalje čak u prethodnicu. kažu, da mu pehota puca, po jedan plotun, u svakom minutu. kolegija, reče kostjurin, smatra da je rosijska ataka tamo, gde je bila švedska, u tridesetogodišnjem ratu. neke usijane glave u kolegiji traže da konjica napusti i odbaci rosijsku džidu. glavni je zadatak njegovih oficira da paze da redovi pehote ne pucaju visoko. zato će im biti dodeljeni štapovi, anglijski, da plotun poravnaju, niže, pravo. franceski puk, koji se zove chasseurs de grassin kostjurin je, to, franceski rekao sprečio je, plotunima, i lovačkom vatrom, manevar opkoljavanja, čitave jedne brigade. pogreška je bila što je armija, u krimu, zastajala, oko ukrepljenih mesta. treba ih obići. ići, ići. ukrepljena mesta padaju, posle, kao zrele kruške. kolegija želi veću brzinu u manevru, a naročito u pehoti. bitku u polju. ataku, ataku. za sve vreme te oracije đeneralove, oficirski krug je ćutao, iako je kostjurin, ne samo praštao, nego i tražio kritiku. to je oficirima bilo izričito rečeno. posle te oracije kostjurinove, nekoliko oficira vršilo je vežbe, sa rotama kijevskih grenadira i kozacima serbskim, po koje je bio kapetan ukšumovič došao. među oficirima ševiča, prvi je došao na red petar. on je, pred husarima živana ševiča, dojahao pred tribinu. bio je vrlo lep na konju. bio je zaboravio stritceskovu kletvu, bio je proveo noć pored varvare, koja je bila u sedmom mesecu bremenitosti i koja je sad petra volela, kao što se sestra okreće bratu. tešila ga je da će roditi u kijevu i da se navikava, polako, na život, u kijevu. petar je bio ustao, sav sretan i zaljubljen, u svoju ženu to jutro. kostjurin mu doviknu da želi da čuju njegovu, rusku, komandu. petar onda obode konja neku, nemirnu, ludu, artiljerijsku, kobilu pa pokaza nekoliko egzercira u švadronu. ljudi živana ševiča koji je bio strog izvodili su pokrete, kao da ih petar vodi na neku šahovsku tablu. a petar je rosijsku komandu već znao. kostjurin je bio zadovoljan. kad je petar završio egzercir, i došao, na konju pred tribinu, kostjurin ga zapita, glasno, šta bi bilo komanda, kad bi mu se, s boka, pojavila pehota, grenadirska, uz pucnjavu? petar, zbunjen, odgovori da bi atakirao. kostjurin ga zapita još po nešto, a zatim reče vitkoviču da je to oficir vrlo lepog ponašanja, i da se, i njegovoj ženi, i ćerkama, dopao. čuli su da ima, za ženu, neku bojarku. namerava, kaže, da petra zadrži u svom štabu, kad se vrati sa naselja, na donecu. to je, kaže, lepotan. krasavec. petar isakovič, međutim, odjaha, među voktmajstere i konjušare, koji su bili doveli artiljerijske konje i koji su stajali, iza tribine, u blatu i snegu. kobila se uzjoguni, kad joj je konjušar prišao, a konjušar joj zapreti knutom. valjda uplašena crvenim rukavom, pred očima, životinja se, iznenada, prope, tako, da se petar nakrivio. on je onda udari šakom po vratu i htede da siđe, iz sedla. nije znao koga je udario. ta kobila imala je običaj da, iznenada, legne na leđa, sa jahačem u sedlu. petar je, glavačke, pao na zemlju, a ona ga udari, kopitom, u glavu. iako taj udarac nije bio jak, nego uzgred, u trzanju, petar dreknu, pa se zatim i onesvestio. konjušari, koji su bili pritrčali, morali su da ga odnesu. felčer, koji je bio pozvat, naredio je da ga kući odnesu, u postelju. u saonama, petar se osvestio, pa kad ču, šta bi, i kud ga voze, poče da moli da ga ne nose kući, gde ima ženu bremenitu. uplašiće je jako. u zamešateljstvu, oko njega, niko ga, međutim, nije slušao, a zatim se opet onesvestio. samo je ječao. ni kostjurin, ni vitkovič, pa ni isakoviči, nisu videli, šta se petru bilo desilo, niti su na to obratili pažnju. pad sa konja, na paradi, inače, strogo se kažnjavao, ali ne u ovakvoj, nezvaničnoj, prilici, koju je kostjurin smatrao za razonodu. kostjurin je znao da došljaci jašu na pozajmljenim konjima, koji su bili dovedeni iz artiljerije, ali kostjurinu, sad, nije bilo više stalo da vidi, kako došljaci jašu, nego da čuje njihovu komandu. konji, koje je artiljerija pozajmila, međutim, bili su prave bestije, sa čupavim, pognutim, glavama, tvrdim žvalama, trbušati, duga repa. a pod novim jahačem su se ritali, kao čopor matorih magaraca. ševič je, pred tribinom, nastavio da oficire poziva, sa svog spiska, kao što je husare pozivao, na čišćenje latrina preko svojih voktmajstera. kad je došao red na jurata isakoviča sada georgija isakoviča zeremskog đurđe dojaha, lep, kao lepi ciganin, pred kostjurina. imao je da egzercira, sa dve rote grenadirskog puka, koji su imali nož na pušci, bajonet, koji je tek bio uveden, tih godina. pehota je, marširala, čvrsto, pravo na đurđa. đurđe je, kao što je bio naučio, na paradama, polazio, ukorak, prema njima, i trudio se da svoje husare poravna, u dva reda. kao zid, koji se svetluca, on se kretao, majestetično, na pešake. došavši bliže, husari su, na komandu, otkočili pištolje, pa su opalili na pešadiju, tako da je sva bila u crn dim zavijena. zatim su, na đurđevu komandu, povadili sablje. kostjurin je naredio da stanu. okrenuvši se svojim oficirima, reče da je to, što su videli, prošlost. kolegija je takav egzercir zabranila. do nedavna, čak i grenadiri, prilazili su neprijatelju, kaže, na konjima. sjahali, tek pred neprijateljem, pripremili, pešice, grenadu. to je bila teška operacija. toga više ni u rosiji nema. konjica, koja bi pehoti prilazila, kao ta, teško da bi pobedila. kapetan je egzercir, kaže, izveo dobro, onako, kako mu je naređeno. on, kostjurin, hteo je da im pokaže, kako nema, za konjicu, pobede, osim kad se upotrebi kozačka džida. on je za džidu, ali nije kolegija. neka gospoda, dakle, zapamte, ovo, što su videli, i da mu ni jedan oficir, na manevrima koje sprema, ne dovodi konjicu, koja ne zna šta je džida. kostjurin se, zatim, valjda, bio setio da je taj, debeli, oficir, dobijao činove, za zarobljavanje neprijateljskih oficira, u zasedama. tek, on se, iznenada, prodera đurđu, da pritera konja, bliže. a kad je đurđe prišao bliže, doviknu mu da dobro otvori oči i da se osvrne i pogleda, dole, predgrađe podolja, pa reku, pa i ravan preko dnjepra. tamo, na ravni, prilazi reci, štab jednog ešalona, koji je na maršu prema kijevu, a čija je izvidnica u varoš već ušla i zarobljena. štab to ne zna. prilazi, u saonama, sa pratećim husarima, reci. gde bi bila kapetanova zaseda? đurđe, koji se ne bi bio prepao od neprijatelja, bio se prepao od tog moćnog i velikog gospodina, od koga mu je tako je mislio sudbina u rosiji zavisila. ne samo njegova, nego i ženina, i dečija. đurđe je mislio da je, egzercirom na grenadire, pokazao kako konjica jaše, neustrašivo, na pešaka, kako puca, plotunom, iz pištolja. i zaista, njegov prilaz, u dva reda kao nekih kentaura bila je slika, koja se ne zaboravlja. to je bio zid, šuma, konja i jahača, koja bljuje vatru, a kojoj tako mu se činilo nikakva pehota ne bi mogla da odoli. sad, kad mu kostjurin dade nov zadatak, đurđe se trže. obode konja i okrenu ga, pa vide pred sobom zimski dan, dnjepar, i ravan u snegu, koji se topio, i išarao ceo prostor crnim drvećem i čamcima. na reci, kod ostrva turkhanov, vide na obali neko liko zaleđenih skela, a na jedno trista koraka, odatle, da ima, zavejana, crna, mračna, šumica. on se prodera. tam. vaše visokoblagorodije. iza te šumice, kaže, čekao bi, da se štab ukrca u skele, i da skele oslobodi santi leda. našao bi tada i pobio prateće husare, a oficire štaba, trudio bi se da dobije žive. kostjurin vide debelog đurđa, kako se beše digao u sedlu a guzica mu je, očigledno, bila teška pa se nasmeja. đurđe mu se bio dopao, kako priđe, kao zid, grenadirima. kavalkada konjanika, malopre, u plavim i crnim husarskim kurtkama, sa belim, rosijskim kokardama, bila je marcijalna. činilo se da pehota neće moći da izdrži prilaz, te konjice, koja je jahala pravo na nju, neodoljiva. sad, kad đurđe, tako brzo, izabra zasedu, kostjurin je bio opet zadovoljan. okrenuv se oficirima, reče da taj debeljko nije tako glup kao što izgleda. dobar je to oficir. moglo bi da mu se desi da štab, koji prilazi dnjepru, izašalje nekoliko pratećih husara, da vide, ne krije li se nešto iza tog šumarka, ali to nije verovatno. kapetan ima pravo. rešio se za tu šumicu, koja je jedino zgodno mesto za zasedu. iako je ogolela, mrak je, i sneg, ispod njenog granja. iznenađenje bi bilo veliko. jedino ne valja što kapetan uzima, kao sigurno, da bi dobio žive oficire štaba. ne valja računati na predaju neprijateljskih oficira. oficiri, koji su razmaženi, koji vole život, možda se i predaju. rosijski uzviknu kostjurin nikada. kad je došao red na trifuna, očigledno je bilo da kostjurin, među isakovičima, najviše voli trifuna. odobravao je svaki pokret i svaku komandu trifuna. najzad ga je pozvao k sebi, na tribinu. okrenuvši se oficirima, kijevskago, grenadirskog, puka, kostjurin im doviknu da dobro pogledaju ovog oficira, koji ima nekoliko rana, koji ima šestoro dece, i ljubljenu ženu, a sve je to napustio, samo da bi došao u rosiju, pa je, još na putu u rosiju, učestvovao u napadu na neprijatelja pre nego što i stiže do kijeva. nema povika kostjurin veće svetinje, veće tajne, nego to, da je, eto, sigurno da rosija ima, u svetu, prijatelja i brata svog, o kom nije znala. trifun isakovič će služiti na čast, sasvim sigurno, ahtirskom konjičkom puku, u koji misli da ga pošalje, za zamenika komandanta, kad se svrši naseljavanje isakoviča. parcela, za njihovo naseljavanje, već je određena i odobrena. izmerena je zemlja plodna, crna, duž doneca, u predelu zelenom, idiličnom. koju tamo nazivaju rajevka. trifun u nekoj, nedoličnoj, staroj, rosijskoj, uniformi nije baš bio, tog dana, elegantna pojava, ali je, u crnini oko vrata, i belini svog žaboa, sa mrkim licem, nosat, brkajlija, krupan sa rosijskom, belom, kokardom, na trikornu bio prava vojničina. stajao je raskrečenih nogu, u stavu mirno, ispred kostjurina, zagledan u kostjurina, svojim krupnim, vodenim, očima, boje srebra, umorno, i kao prazan. nije mogao da protumači sebi, otkud tolika predusretljivost, tolika ljubaznost, prema njemu, već na prvom koraku, kod tog velemožnog, inače tako strogog, čoveka. kostjurin mu međutim reče da pojaše, jer želi da rosijski oficiri čuju, kako je lepa, u trifuna, već, rosijska komanda. trifun onda otrča, uzjaha, pa poče da egzercira husare, kao da nije ni krenuo sa temišvarskog egzercirišta. vikao je pri tome rosijske komande iz sveg glasa, promuklo. kostjurin je svaku odobravao. kad je trifun završio, i kad ga je kostjurin pozvao na tribinu, ponova, upita ga. šta bi bila komanda, da je naišao na konjicu, koja je, dva puta, brojnija, nego njegova? trifun koji je ćutke slušao, kad je živan ševič pričao, kako kostjurin uvek hoće da se napada prodera se sad. ataka. kostjurin ga upita, a šta bi bila, ako bi, pri upadu u kijev, u zapaljenim ulicama, natrapao na pehotu grenadira? kostjurin je to pitao smeškajući se. trifun se prodera, opet. ataka. lepo, povika kostjurin, a ako bi se pojavila artiljerija? i ne čekajući da kostjurin izgovori, trifun dreknu. ataka. kostjurin mu priđe i glasno se nasmeja. tako treba. takvog oficira treba. oficiri grenadirskog puka, iza leđa kostjurinovih, podgurkivali su se, kikotali, tiho. oni su imali običaj da se iznenada pitaju, i kod žena, i pri igrankama i pijankama. no, knjaz, čto budet komanda? tako je to pričao živan ševič isakovičima. tek pri kraju egzercira, kad se kostjurin spremao da ide i da ruča podne je bilo davno prošlo vitkovič uspe da ga podseti na pavla, koji je stajao u gomili oficira, ispred tribine. vitkovič se, posle onog jahanja prepona, ponosio pavlom. želeo je da istakne svog rođaka, koga je smatrao za razboritog i vrlo uljudnog oficira, a cenio, i kao posinka, svog rođaka, vuka. kostjurin onda naredi da pavle uzjaše konja i pokaže šta hoće, što misli da je naučio dobro, iz avstrijskog, egzercira. pavle onda otrča i uzjaha i dođe pred tribinu. on je, jedini, među isakovičima iako to nije bilo naređeno sad doveo svog konja. jahao je vranca, kojeg je bio kupio od tatara, na sajmu podolja. kostjurin je zadovoljno posmatrao tog konja. isakovič je tog dana bio u novoj, rosijskoj uniformi koja i nije bila rosijska nego nabavljena, na brzu ruku, u štapskvarteri vitkoviča. bila je, međutim, raskošna. bila je crna, a ličila je sad na franceski frak kostjurina. uzana u pasu, tesna u ramenima, krilata niz kuk. imala je široke revere, opervažene, rosijskim, širitima, a ogrlicu, visoku, koja se pela pod kiku, ispod trikorna. isto je tako bila sva srebrna, na rukavima. pavle je jahao u belim, kožnim, čakširama, a na grudima, u toj crnini kaputa, imao je beli prsluk i svileni žabo. njegova dugmad, srebrna, u dva reda, svetlucala su, tupo. u crnini, okovratnika, pavlovo lice činilo se kao od zlata, sa brcima, i uvojcima kose, boje starog zlata. isakovič je imao plave oči, koje su tog dana bile tamne, boje ljubičica, a crte oštre, nemilosrdne, kao da će da gleda smrti u oči tog dana. kostjurin je, začuđen, posmatrao tog došljaka. pavle je na konju, prav, miran, bio vrlo lepa pojava. kostjurin nije bio ocenio dobro tog isakoviča, o kome je imao nepovoljan izveštaj od višnjevskoga. da je pavle, naduti avstrijac, uobražen, svađalica, kockar, koji spava sa sluškinjama. volkov, to jest kajzerling, je, međutim, bio preporučio tog isakoviča i kostjurin nije hteo da ga vređa, ili zapostavlja. kostjurin je bio dobar jahač i nije bio prevideo isakovičevo dobro uzimanje prepona. on je mislio da je taj oficir prost, seljačkog porekla, zavidljiv niti zna da igra, niti da peva, nego samo da kocka. kostjurin nije mrzeo pavla, ali ga je ocenio u sebi kao drskog, brbljivog, oficira, koji je željan da se istakne, da se pokaže učevan, pa, kao ćorava koka, nađe katkad i zrno bisera. pavlu isakoviču, međutim, činila se, sva ta ceremonija, sav taj egzercir toga dana, ta parada, dosadna, smešna, pa i glupava. pratio je sva pitanja, i slovo poučitelno, kostjurinovo, koje su oficiri, oko njega, ponavljali, kao da je evangelija. kostjurin mu se činio pedant, kao neka drvena lutka, a njegov egzercir, kao igra igračkama. osim toga, bilo ga je razdražilo i to, što je kostjurin, u svoja pitanja, unosio neku vrstu čikanja, detinjastog, neku vrstu stavljanja smešnih zagonetki, koje su se pavlu činile, mudrost, plitka. jer, iako beše samouk, čestnjejši isakovič nije bio glup, pa je o mnogim, i vojenim, stvarima, razmišljao, u poslednje vreme, kao što učeni ljudi sede pa razmišljaju. kao što pastiri, i seljaci, često, iznenade, pitanjima, i svojim mislima, o zvezdama, o životu ljudskom, i smrti, školovana lica tako je i pavle, u poslednje vreme, razmišljao, ne samo o svojoj selidbi u rosiju, i sudbini svojih bratenaca, nego i o velikoj gospodi, i velikim događajima. zašto da čitav njegov nacion bude tako nesretan? čemu ljudska nada? zašto tolika nepravda u svetu? zašto toliko žalosti i u životu trifuna, i petra, i đurđa? a naročito ga je vređao kostjurin, što je oko sebe voleo da vidi sva ta lica, tako laskava, tako snishodljiva. on je sasvim drugače zamišljao svet, koji će sresti kod kostjurina, komandanta kijeva. pavlu se njegov bratenac, đurđe, sa svojim egzercirom toga dana, činio prava čizma, na konju. a trifunovi odgovori, komedija. crveneo je, kad ču kako trifun odgovara. pavle se setio onoga, što mu je višnjevski pričao o kostjurinu i shvatao je, dobro, potrebu, ruske vojske, koju je kolegija htela da zadovolji svojim naređenjem da se stvori, što pre, brojna, rosijska pehota, u kojoj neće paradirati samo grenadirski pukovi sanktpetersburga, nego stotine hiljada ljudi sa sela velika armija ruskih mužika. isakovič je uvideo, iako je bio samouk, i to, da je džida, azijska, slabo oružje protiv franceskih lovaca i prajske pešadije, koja može da opali plotun svakog minuta. konjanik, međutim, u isakoviču, nije pristajao na nestanak konjice iz armija. kad ga kostjurin zapita. vide li egzercir đurđev, isakovič zamoli da se, njegovom blagorodiju, prevede da je on učio, u sirmijskim husarima, da franceski prilaz konjice pehoti, i parada, laganog jahanja, na redove pešaka, može uplašiti decu, ali ne pehotu, koja je gotova da mre, na mestu gde je postavljena. slušao je da se, u poslednjem ratu, dešavalo da pehota pođe trčećim korakom na konjicu i da ona napada. njemu se manevar đurđev ne dopada. kostjurin se nasmeja i zapita, a kako bi, on, da napada? neka kaže slobodno. zato i jeste priređena ova parada. svaki došljak iz stranih armija ima da iznese svoja iskustva. ima da se sasluša. isakovič je onda izrazio mišljenje da sirmijski husari, i vengri, u austriji, napadaju u gomili, kao oluja. ne nose više koplja, oružje im je sablja. pištolj je samo pomoćno oružje, u borbi oko zastava, u gužvi po ulicama. pehota se lomi jurišem bez zastanka. takvim jurišem lomio se otpor i najboljih pukova lovaca. prolazilo se kroz sav dim plotuna. konjica je bila, u prošlom ratu, još uvek, kraljica bitaka. on je video husare, koji, jednim udarcem, zamahom, sablje, skidaju glavu čoveka. video konjanike, koji, i konjaniku, u galopu, dok projahuju kraj njega, u osvrtu, natraške, desnom rukom, odseku glavu, kao da je dlaka ispod brijača. imao je ljude, u svom švadronu, koji mogu sabljom, bez muke, da prepolove čoveka. on bi molio da mu se dozvoli da demonstrira juriš sirmijskih husara, koji su sad rosijska akvizicija. kostjurin onda viknu ševiča. da preda kapetanu konjicu. a pavlu reče da može početi. i on je, kaže, konjanik, i on misli kao kapetan, sumnja samo da između onoga što su videli od georgija isakoviča, i onoga, što kaže pavel isakovič da će pokazati, može biti velika razlika. kolegija je izgubila veru u konjicu, iako je konjica trećina rosijskih armija. željna je da se stvori brojna pehota, po prajskom primeru, i artiljerija. bilo kako bilo, da čuju bar kakva je kapetanova, rosijska komanda. bar to. iako se spremao da ode, kostjurin je još jednom seo i počeo, sa brigadirom vitkovičem, da ćereta. za njega je taj egzercir bio, ne samo razonoda, nego i pun uspomena, i anegdota. bio se rešio da sačeka, kao neki teatar, i egzercir pavla. kostjurin je sebi, od pavla, stvorio igračku, tog dana srbina, koji je došao u rosiju, sa gomilom svojih sunarodnika, a kao paun po kijevu šeta. udovac, u nadi da ga u rosiji očekuje bogatstvo i slava. u to doba, u rosiju su bili došli slavonci i venecijani, sa grofovokim titulama, kupljenim u raguzina, pa uzeše nekoliko ruskih knjaginja i odenuše se u bele prsluke, sa brilijantima. sanktpetersburg je, međutim, posle, prokljuvio da su ta grofovstva, kupljena od raguzina, lažna, i da su ta braća, špijuni koje plaća danska, švedska, franceska, venecija. kostjurin nije sumnjičio ničim sličnim pavla. ali ga je smatrao za poltrona austrije, koji ne može da zaboravi svoju imperatricu, i kome se vijena čini centar sveta. pošto su osećali da je egzercir pavlov poslednja tačka divertismana u programu toga dana, i bulumenta oficira, oko tribine kostjurina, bila je dobro raspoložena, iako je bila nestrpljiva. oficiri kostjurinove komande, i štaba, kao i kijevskago grenadirskog puka, smatrali su da im je dužnost da se pokažu ljubazni prema tim oficirima iz strane vojske, koje je kolegija naseljavala. bili su ljubazni i prema isakovičima, s početka. posle mesec, dva dana, međutim, nisu pozivali trifuna, čoveka, očigledno, siromašnog stanja, ćutljivog i brižnog, a nisu pozivali u svoje kuće ni đurđa, čija žena nije više dolazila u društva. najviše su sad voleli petra. pavle je, ipak, uspeo, tog dana, da probudi njihovu radoznalost, više nego ma koji od njegovih bratenaca, jer je od njega uvek dolazilo nešto novo, nešto ludo, neočekivano, i na pištolju, i na preponama, pa su se pitali, neće li nešto smešno, ćoravo, iskrsnuti, i sada, u egzerciru, koji se sa tim nadutim, nadmenim, srbinom, završava. oni su mu dovikivali da bude razuman buđ razumen., i, kao u šali, gledali da ga zadrže, pri izvršenju zadatka, koji mu je kostjurin dao. dovikujući mu da ostane među njima ostavatsja. ostavatsja.. a živana ševiča su zadržavali i pitali, je li to poslednji srbin egzercira. isakovič međutim odjaha, za ševičem i ne pogledavši ga do na kraj egzercirišta, koje je bilo dugo nekih petšest stotina koraka, i koje se završavalo topovskim šupama kostjurina. poljana je bila još pod tankim pokrovcem snega, koji se topio, a koji je bio zaleđen, na strani, prema padini brega. pavle izabra levu stranu polja i sačeka okupljanje konjanika, oko ševiča. većina tih doseljenika znala ga je, i pamtila. neki su među tim, sirmijskim, husarima, bili odjahali. drugi su sedeli u sedlu i pričali jedan drugome, o svojim mukama, ostavši bez kuća, žena, pa i redovnih porcionih novaca. svaki dan se čulo da je carica dala veliku svotu zlata, čulo se da im je dodeljena zemlja, da će dobiti oružja, ali sve se svršavalo na tome da im je data rosijska uniforma, da se obuku, i gomila tatarskih, besnih, konja, onima, koji su bili doselili se bez konja. jedino što je bilo dobro, od onog što su dobili, bila je sablja, svetla, oštra, nova, kitnjasta, čudna, kriva, azijska. u tom se začu pavlova komanda. po konja. isakovič, na svom crnom konju, izdaleka, bio je vidan jasno, na tvrdoj ledini, pod pokrovcem snega. on je imao glas, koji odjekuje, kao glas pastira, glas kakav se često čuje, u servijskim porodicama, i kad više nisu porodice pastira. bio je tako jak da ga i kostjurin ču. podigao je bio svoj durbin koji je u to doba bio poslednja moda među đeneralima i posmatrao skupljanje konjanika, oko kapetana. nije mu bilo jasno šta isakovič sprema. pavle je vodio grupe konjanika čak iza topovskih šupa, gde se egzercirište spuštalo, blago, nizbrdo, prema dolini dnjepra. pre nego što je kostjurin mogao da dozove ševiča i da ga zapita, šta taj isakovič hoće, i da li misli da odvede husare kući, i da ruča, pavle se pojavi, u lakom trabu, na čelu gomile konjanika, koji nisu jahali u dva reda, nego kao gomila. u istom trenutku začu se. ataka. iz jednog lakog traba, cela ta gomila husara, sa obnaženim sabljama, prešla je u ludački galop, pravo prema tribini kostjurina. kostjurin je opazio samo pavla pred njima, na crnom konju, njegovu sablju, koja se vitla i seva, a iza njega ludačku masu konja, i ljudi koji urliču i vitlaju sabljama. ura. ura. činilo se da zemlja tutnji i da se trese, pod kopitama konja. ta strašna gomila jurila je pravo na njega, na tribinu, kao neka oluja koja će odneti, kao poplava, i njega, i oficire, koji su stajali ispred tribine. nije bilo moguće da neko zadrži tu ludačku gomilu konjanika, sa golim sabljama u ruci. kostjurin je bio spustio durbin i zgrabio rukama ogradu tribine. usta su mu bila otvorena, ali nije pustio ni glasa. gledao je u konjicu koja je jurila na njega, iskolačenim očima. to je bila njegova mladost. to je bila njegova sablja. to je bio njegov juriš, za vreme poslednjeg turskog i prajskag rata. to je bila rosijska konjica. taj sirmijski husar dočarao mu je, još jednom, njegovu prošlost. kad je taj ludi talas ljudi i konja bio već na nekoliko desetina koraka, od tribine, među oficirima koji su stajali ispod tribine nasta komešanje. činilo se da će isakovič preturiti, i tribinu, i oficire ispod tribine. da će se, sve, završiti jednim ludačkim lomljenjem, i ljudskih udova, i konjskih nogu, i drveta i dasaka. bilo je sramota ustuknuti, ali, u poslednjem trenutku, smejući se, oficiri ispred tribine počeše da se sklanjaju i da se penju čak na tribinu, kod kostjurina. niko nije mogao da zamisli da ta bujica konjice može stati, na nekih dvadeset koraka. ali je stala, sasvim blizu, ispred kostjurina. konj, crn, sa isakovičem koji je urlao komande, zaustavio se, i propinjao, na nekoliko koraka od tribine. a oko pavla se propinjala, pušila, vrtela, sva ta gomila konja, i ljudi sa visoko uzdignutim sabljama u ruci. sve se svršilo dobro, u smehu, u vici, u tupom udaru kopita o zemlju, koja je letela uvis, pod zauzdanim konjma, pomešana snegom. u opštoj veselosti, na tribini, i oko tribine, čuo se glas kostjurinov, da su gospoda, sad, videla jednog ludaka, ali čija je komanda odlična i koji zaslužuje da mu se da jedan čin više. njemu je milo da je taj došljak pokazao da konjica još nije neupotrebljiva. još će se, na bojištima, ovako, videti, rosijska konjica. isakovič je zatim, kroz gomilu oficira koji su se smejali, tapšali ga, i udarali ga, u leđa doveden pred kostjurina. kostjurin je, okrenuvši se vitkoviču, pohvalio pavla, a glasno dodao da horvat i ševič i preradovič predlažu formirovat četiri puka od doseljenika, po dva pehotna, po dva konjička, i da će on, kostjurin, predložiti da se srbima da konj. ali, đeneral je, u isti mah, kao neka mašina, počeo i isakoviču da stavlja pitanja, iako je kapetan stajao pred njim zaduvan, sa dosadom koja je bila očigledna. lepo je to jurišati, ali, da je, tu, na mestu tribine, stajala pehota, u dva reda, i pucala. šta bi bila komanda? ataka? isakovič onda poče da vrda, kako je on učio da, konjici, treba momenat iznenađenja, pa je on izabrao da se pojavi iza topovskih šupa pa da pehota, koja puni pušku, u dva reda, i treba joj, već za prvi plotun, dvatri minuta, sigurno ne bi bila izdržala. uostalom konjica se upotrebljava da završi bitku. lepo, lepo bilo je mišljenje kostjurina ali, šta bi kapetan bio uradio, da mu se, pored pehote, pred njim, pojavila pehota i sa boka? pavle onda uzvrda, kako se konjica upotrebljava u polju, pa bi on bio, svakako, morao videti, tu pehotu, koja mu dolazi s boka, pre juriša, pa imao vremena, da se rešava. lepo, lepo ali, šta bi bilo da je, iznenada, dobio vatru i u leđa? isakovič na to zaćuta. kostjurin se na to nasmeja, pa reče, još uvek je komanda trebala da bude, ataka. a šta bi bila komanda kapetanova, kad bi, pored pehote pred sobom i s boka, i sa leđa, pehota spreda propustila i artiljeriju, da puca? šta bi bila komanda? čto budet komanda? pavlu se, u tom trenutku, taj čovek, sa licem izboranim vetrovima, zimom i bitkama, učini kao neki višnjevski, koji kaže da će pred njega stati, i uzdići se, kao karpati. sve je to glupa igra sudbina, sa njim, koja ga je, i pred ovog garsulija, dovela. sve je to njegova nesreća koja ga prati i ne napušta. on je sasvim drugače zamišljao da će sa njim govoriti rosija. kostjurin je, međutim, bio dobro raspoložen, pa ponovi pitanje. a pavle onda reče, da bi komanda bila. molitva. kad isakovič to reče, nastade tišina, ali se čuo kikot jednog mladog praporčika kijevskago grenadirskog puka. kostjurin je bio otvorio usta, razrogačio oči, i nije skidao pogled sa pavla. činilo se da je u nedoumici, šta da misli. je li to što je kapetan rekao, nemoć, ili glupost, ili šala? šala na račun njegovog pitanja? kostjurinovog pitanja? srbin je, međutim, stajao pred njim, voljno, husarski, sa prekrštenim nogama. iz pavlovih očiju, bar se kostjurinu tako činilo, izbijala je neka neizmerna tuga, a zatim kao neka mržnja. kostjurin nije znao da su ti prosti ljudi, oficiri servijske milicije, osetljivi jako, i bez straha pred silnima i moćnima. da su bili navikli, očajni, obesni, raspušteni, da opsuju, ne samo vladike, nego i njihovog mitropolita, pa i grofa mamulu i grofa valisa. kostjurinu se, u tom trenutku, činilo da je to, što pavle reče, uvreda za njega. on se, kao oparen, okrete vitkoviču, pa reče da se kaže kapetanu da je egzercir, u rosijskoj vojsci, ne samo zato, da se čuje komanda, nego isproba i karakter i narav oficira. poslušnost oficira, prema starijem, ma kakva on stavljao pitanja. on, kostjurin, neće kapetanu ništa. neće da ga kazni, da mu zatvori vrata, u rosiji, već na prvom koraku. zna da je udovac, da je bio u zatvoru, i da je zadovoljio grofa kajzerlinga. ali, karijera njegova neka čuje ako ima uši završiće se usekovanijem jazika, knutom, i karaulom. on neće da ga kažnjava. neka ide kud ga oči vode i neka mu se više ne pojavljuje pred očima. u njegovu kuću kapetan više pristupa nema. u opštoj tišini, koja je bila nastala, a koja je bila sve oficire oko kostjurina ukrutila, kao da su lutke od drveta, kostjurin pavlu okrete leđa, i potrča, sa tribine, kao da ga je zmija ujela. vitkovič je išao za njim, mlatarajući rukama, a ševič se trudio, uslužno, da đeneralu otvori put, kroz gomilu, koja je bila zbunjena i da mu dovede kola. sa tom gomilom odoše i trifun i đurđe. oko pavla isakoviča, koji je stajao i dalje, na tribini, voljno, sa prekrštenim nogama, ne ostade niko. čuo je samo kako odjekuje, u polju, rosijska komanda, i konjica odlazi, sa egzercirišta, kao i pehota grenadira. podne je bilo davno prošlo i sunce je počelo da silazi na ravan dnjepra. rajevka je bila puna bagrenja i zujanja pčela. pred uskrs, na dan ulaska gospodina isusa hrista u jerusalim, 28. marta, po starom kalendaru, pomenute godine, mećave su se pretvorile u kiše. počinjalo je proleće u kijevu. sneg se bio otopio, a dnjepar, uoči tog dana, razlio, tako, da je poplavio donje ulice u predgrađu podolju. oko ponoći bujica vode prodrla je bila i u kuće i ispreturala krevece, stolove, odnela i poneka vrata, a ponela i po neku šupu, pa i krov. u štalama je uplašila i pomamila konje, toliko, da su frktali, propinjali se, vrištali, rzali, kidali štranjge, preskakali plotove i jurili po avlijama, u bari i uzbrdo. dnjepar se bio toliko raširio da je prelio obe obale, a valjao se, odlazeći prema moru, hučeći, kao da se pretvara u more. odnosio je sa sobom, u vrtlogu, iščupano drveće, čamce i skele, a nosio je i mrtva goveda, i jaganjce, pa i po neku, mrtvu, udavljenu, naduvenu, nabubrelu, staricu, koju je bio okinuo sa banka, pri spavanju. rik goveda, muk krava, zavijanje pasa čuli su se u mraku, a zatim i dernjava ljudi u podolju, koji su se bili slegli u kijev, pred sajam koji se očekivao. kad je počelo da sviće, lelek žena, sa krovova, mešao se sa strašnim šumom prljave, razbesnele, vode. srećom te noći mesec je bio pun, pa su se stanovnici u donjem predgrađu spasavali, iz vode, u brdašca iznad varoši. čamci su, međutim, ribarski, plovili po ulici. to su bili ribari koji su spasavali, sa krovova, decu i žene. a čakljama skupljali podavljene, koji su se vrteli po vodi kao mešine. već pred podne, idućeg dana, voda poče da opada, poplava da se smiruje i sinu sunce. kuća trgovca žolobova, u kojoj su isakoviči živeli, ostala je, međutim, mirna, jer je bila uzbrdo i do nje nije stigao talas i mulj te stihije. belela se, i osluškivala tutanj, huk, vapaj suseda po kućama koje su bile naniže. slušala je, dugo, očajno, promuklo, dozivanje, u pomoć. idući dan, sa svojih malih i uskih pendžera, isakoviči su mogli, mirno, da posmatraju posledice i ruševine te poplave. podolj, u kom se behu naselili došljaci iz austrije, iz pomoriškog i potiskog, serbskog dištrikta, ličio je na zgarište. bilo je kuća, ne samo bez krova, nego i kapije, a u njima nije bilo žive duše. po ulicama su gacali ljudi, po vodi, koja je još dopirala do kolena, i tražili svoje ukućane. a po mulju su tražili svoje pokuće. ispod crkve svetog andreje, nizbrdo, dolazile su dve rote kijevskog grenadirskog puka, kao da idu na paradu. oficir je išao pred njima sa isukanom sabljom u ruci. klobuci grenadira koji su ličili na glave šećera beleli su se i ljuljali, korakom. pored tog poluvoda grenadira, išao je bubnjar. oglašeno je bilo da će svaki, ko se u pljački nađe, biti streljan, na licu mesta. svi, koji su zatečeni na ulici, imali su da pravdaju svoju svojinu, ako su je našli. isakoviči, tog dana, nisu ni izlazili iz kuće. bili su se okupili, kao pokisle čavke, u polumraku, u kući, oko one izbe u kojoj je ležao petar, a u koju je zalazila samo varvara, kao neko priviđenje, riđokoso. petru je dolazio felčer štapskvartere, grk, sa krfa, koji se zvao spiros trikorfos. čovek sitnog rasta, glavat, makrokefalos, koji je bio zabranio da, kod bolesnika, iko, sem žene, ulazi. bolesnik, kaže, treba da spava. san sve leči. taj vrač rosijski, koga je kostjurin poslao, tešio je isakoviče, da se za život petrov ne treba plašiti. živeće. nego ono levo oko. to ga brine. da ne izgubi to oko. a može biti i drugih posledica tog pada sa konja i udarca kopitom. felčer je ponavljao, kad bi varvara izišla. sirota mlada žena. sirota mlada žena. u kući je bila nastala, zatim, velika tišina. već kroz dan, dva, međutim, napolju, slika, koja se isakovičima ukaza, na dnjepru, bila je sasvim druga. bleštala je pred njihovim očima. reka, široka, razlivena, oticala je, mirno, ispod kijeva, a beskrajna ravan, na levoj obali, bila se skoro sasvim osušila. ponegde, kraj reke, svetlucala je samo još poneka bara, od snega, kao ogledala. prekonoć, duž obale, vrbe su bile, blago, ozelenele. to nežno zelenilo bilo se pojavilo svuda, po drveću u kijevu i ispod kijeva, a prostiralo se, dole, unedogled. široka reka i voda poplava, imale su i dalje neku strašnu snagu, koja se činila da će odneti i kijev i brdašca na desnoj obali, i ravan, i celu zemlju uokolo, ali ta snaga nije više bila onako divlja, kao one noći, pre neki dan, nego kao nasmešena. i sunce je sad bilo mlako i blago, a zemlja hladna, ali se iza crkava, bastiona, egzercirišta, ljudskih naselja, u tišini koja je bila nastala, čuo, odnekuda, cvrkut tica. te tičice su bile nevidljive, sitne, ali su bile tu negde, u granju i na travi, na zemlji, na kojoj su se belele visibabe, kao zvončići. zvona u kijevu behu zamukla, ali su, kao udarci nekih, ogromnih, detlića, odjekivala, sa crkava, uskršnja klepala. sunce je bilo obasjalo i dnjepar i kijev i podolj. obasjalo i kuću trgovca žolobova sagrađenu od lipovog drveta. posle svoje posete kod bolesnika, na dan mučenika artemona, koji je ujedno dan i drugih mučenika, trikorfos je dozvolio isakovičima da ulaze, kod petra. on je, kaže, svoj posao, svršio. ostalo će učiniti, mladost i priroda. ako bi petar imao nesvestice, ili napad besnila, treba da ga pozovu opet, odmah. petar je bio, posle svoga pada sa konja, donet, kući, u saonama, koje su iznenada stale pred kućom, donoseći oficira u nesvesti sa kostjurinovog egzercirišta. unet je na postelju, uz vrisak varvarin, koja se beše uplašila, da ne ostane, pred porođajem, bez muža, i udovica. drhćući nad životom petrovim, njegova žena je priznavala ani, jetrvi, da oseća da je sve to posledica kletve njenog oca. a docnije posle nekoliko godina priznala je, šapatom, ani, da je tada, u kijevu, kao luda, bila sanjala, da se ako joj muž, kraj sve njene nege, i kraj sveg njenog plača, umre uda za pavla, koga je kao brata, koga nije imala, već davno, volela. znala je da je to nemoguće, a ipak je to bila pomislila. ana se na to, i posle nekoliko godina, krstila. petrova braća, međutim, vratila su se, toga dana, dockan, iz štapskvartere vitkoviča, a nisu ni slutila da je konj udario u glavu petra. mislili su da je petrov pad sa konja obična sitnica, u životu konjanika. tek pred veče dotrčao je bio i trifun u familiju, kad su poslali po njega. još docnije se vratio pavle. nije ni sanjao šta ga čeka. kad se on pojavio, nastade u kući kao neka zabuna i trka. a nije bio pušten bolesniku, odmah. trifun mu je bio preprečio put, sa licem kurjaka, a pognute glave, kao da mu je nesreća u familiji sela za vrat. hvatao je pavla za rukav i ramena. pritiskao ga je na tronošce, da sedne. ne bi trebao, kaže, da ulazi kod petra. on, pavle, bio je taj koji je familiju nagovorio da se iseli u rosiju, ali, eto, šta im se u kijevu dešava. grk, felčer, istina, tvrdi, da padovi sa konja nisu ništa, i da, ni ti udarci u glavu, nisu ništa. sve to prođe. video je, kaže, mnoge, koji su padali sa konja, video i takve, koji su bili udareni u štalama, pa su opet jahali, kao da ništa nije bilo. stanje, u kom se petar nalazi, dabogme, nije prijatno, za mladog oficira, ali će proći. treba mu samo mira. uzbuđenje može, mnogo više, naškoditi varvari i njenom detetu koje ima da rodi idućeg meseca. trifun je bio mišljenja da razgovor sa pavlom može razdražiti petra. petar se, podstrekanijem pavlovim, upisao na spisak ševiča, a dočekao, eto, da ga, u kijevu, pišu, još malo pa za korneta. teška je i tastova kletva. nikakva pisma varvarina nisu mogla da umilostive senatora stritceskog, koji grmi i proklinje, iz neoplatense, kao baba. pavle je mirno saslušao trifuna. zatim ga lagano odgurnu i uđe kod bolesnika, a ušao je sa izrazom lica, kao kad se ulazi, žalostan, kod samrtnika. pre nego što je ušao kod petra, pavlu priđoše i ana i đurđe, a vide, iznenada, i varvaru, koja je bila uplakana. ona priđe pavlu plačući, pa ga je zagrlila i nežno poljubila. bila je bleda, razrogačenih očiju. kad svi uđoše kod petra, pavle ugleda svog bratenca, kako ga nije bio nikad video. bio je podignut na jastuke, a bled, a činio se, u prvi mah, da spava. imao je izraz samrtnika. kao da se nalazi već na drugom svetu. svetao i nepomičan. trže se, međutim, kad mu pavle priđe, pa zadiže malo levu ruku, kao da je hteo da da dokaza da mu se miče ruka. kad se pavle saže i kad ga poljubi u obraz, petar ga uhvati za rukav tom rukom. čulo, se, sasvim jasno, ono, što reče. čto mi pristupi, apostole, kao nekoj babi na samrti? do juče sam još usta krivio i fantazirao, ali eto, skončanije moje zaprto este. aha. aha. a kad ga žena pomilova, dodade. ne boj se, šokice, danas sam prvi čibuk u ustima imao. pavle se bio pribojavao da ga petar neće hteti ni da vidi. a bojao se i da petar ne kaže nešto, što bi i drugima otkrilo da se oni ne trpe. međutim, petar ga je, očigledno, dočekao, srdačno, kao da među njima nikad svađe nije bilo. što je bilo još lepše, kad se svi razmestiše oko njega, da sednu, uplašeno, bolesnik poče da ćereta, veselo, ne skidajući oka sa pavla, a to levo, podnadulo, krvlju pocrvenelo, oko, gledalo je, kao zauvek ukočeno. to oko je pavla posmatralo, strašno. pavle je tek docnije primetio kako je grozno to oko, kao iskrivljeno, a tešio je, ušeprtljivši, svog bratenca, da će ozdraviti, sigurno. to je i kir spiros trikorfos rekao. činilo se da se i petar beše, na to, odobrovoljio, još više. nije imao prilike, kaže, da ispriča pavlu, kako su se on i đurađ, kod kostjurina, proveli koji je bio upiljio očima u varvaru, kao mačak. aha. pita ih, kaže, nadugačko i naširoko. ej kako to, da dođosmo u rosiju, samo sa pet kola, a naš brat pavel, dražajši, priča po vijeni, da će krenuti, u rosiju, i dunav i savu. priča da ceo naš nacion crče od želanija, da se preseli u rosiju. a ja onda čekam da čujem šta će reći, debeli, pamtilo materino. a đurđe ni u nos, nego gura mene. kaži mu, veli, da nisam ja mojsije. krenulo je našijeh, u rosiju, na hiljade, pa što da ja marim, koliko ih je još na putu, koliko? nigde to ne piše da georgije isakovič zeremski ima da brine, za svoje zemljake. a kostjurin ga pita. ej, kako to, da ima titulu sekundmajora, a nigde ne piše, u papirima ševiča, ni to. aha. veli, ekselencijo, to je duga priča. ali onaj nastavlja, te pita li, pita. pita i mene. ja mu rekoh da sam ja pisan za korneta, na ševičevoj listi, a bilo mi obećano, kapetanstvo, u oseku, a mom bratu, majorstvo. lagali su nas, tako, u ime imperatrice, austrijske, pa neće valjda i u ime imperatrice, rosijske, da nas lažu, prevashodstvo? te onaj ućuta. aha. kao da ga je bilo umorilo, i to malo razgovora, i petar je opet ućutao i ležao zanemeo. glava mu klonu nalevo. samo ono podnadulo, kao iskrivljeno, pocrnelo oko, posmatralo je, sve u sobi, divlje i strašno. pre nego što je bolesnik, ponova, zaspao, trže opet svoju levu ruku i promrmlja, poluglasno, ali čujno. dok je, kaže, još v celom razumu, hoće iz duše da kaže pavlu, želanije svoje. šokica moja da, po smerti mojej, ide u kuću, ne tebi, nego đurđu, ili trifunu. da ime moje ne sramotimo. a ti, dugonjo, da im, po smerti mojej, na dosadu ne ideš, niti u goste, niti na posješčenije. a otiti vo svoje otečestvo, ni po smerti mojoj, želatelj nisam. nego tu, gde mi žena este, i dete bude, prebivati, i mrtav. to naređuje, kaže, kao amanet da se obderžit. u potpunoj tišini, svi su čuli šta je petar izgovorio. sve se bilo kao skamenilo. pavle onda ustade, naglo, naže se nad bratenca, i poljubi ga, kao što ga je, i kad je došao, poljubio. zatim se okrete, ćutke, i iziđe iz sobe, lagano. za njim su bili istrčali, i trifun, i đurđe, i ana, koji su hteli da se sa njim dogovore, o ostalim svojim jadima, jer su ih imali mnogo ali ih pavle nije slušao. kao da ništa petar nije bio rekao, kao da ništa čuli nisu, on je, mirno, tumačio, kako mu trikorfos reče da pred bolesnikom treba biti veseo i da ne treba pokazivati, ni ljutnju, ni srdžbu, ni uvredu. grk mu reče da petar i nije bio za rosiju. zna on, trikorfos, moskalje, dobro. divlji su i neobuzdani, a još luđi kad jašu. u kijev, kaže nek izvine isakovič treba samo divlji da dođu. petar je tanak u pasu, kao devojka, a lep kao devojka. grk kaže da će ozdraviti, uskoro, ali da ne bi trebali da na naselja krenu, pre nego što bude leto. mostova nema, nego se kolima i skelama prelaze, reke. trebali bi da odu na naselja, tek u julu. ako baš mora da idu, neka, kaže, muški idu, a žene ostanu. on ne bi pustio da prelazi dnjepar, ili ingul, već sad, ženu, svoju. što se pak njega, pavla, tiče, treba da znaju, da se nosi mišlju da se vrati u tokaj, pa da tamo uzme misiju. nudili su mu to. a gotov je i da traži apšit i napusti vojsku rosijsku. tražiće od vitkoviča invalidu. a kad se ana zaplaka i upita ga, šta bi u tokaju pavle se nasmeja, pa reče, ići će da traži po svetu, onu mater i ćerku, a možda i onu ženu sa trepavicama, boje pepela. kao što to biva, u mladosti, petra je bila obuzela, toga dana, slutnja smrti, i ljubomora, prema onome, ko pored njegove ljubljene žene ostaje, živ. ta podmukla ljubomora, prema pavlu, nije bio strah, skaradni, da će mu se žena, iza njegovih leđa, sa njegovim bratučedom, spanđati. to je bio neki strah duševni, da taj dugajlija, nekako, otima, njima svima, nežnost u familiji, da ga i ana, i varvara, vole, nekako, čudnovato, da su ga željne, iako su verne muževima. to je đurđe propuštao, kao da se ani, pored njega, živog, čoveka, dopada neki vranac, pastuv. petra, međutim, ta naklonost ženina, prema drugom čoveku, iako nije bila skaradna, duboko je vređala. kad bi na to mislio, gorko bi se osmehivao. trifun to uopšte nije osećao. smatrao je, prosto, da se žene ače, i teše udovca u familiji. petru isakoviču se desilo, međutim, kao i tolikim mladim ljudima, da je i posle takve slutnje bliske smrti, dugo živeo, a da se i od udara kopitom u glavu, brzo oporavio. već posle nekoliko dana, oko mu se otvori, nesvestice prestadoše, pa su ga braća iznosila, na avliju, da leži, na suncu. kao što je dnjepar bio strašan, one noći, kad se razli, kad je cela ta beskrajna ravan, ispod kijeva, bila poludela, užasna, smrtonosna, puna munja i grmljavine, tako je sad ta reka sinula, nosila poslednje ostatke snega, mulja, porumenela, nasmejana. zelenilo ravni, trave koje su bile prekonoć nikle, pružale su se, u dolini, daleko, kao neki ćilim do nebesa, kome kraja nema. buknule su bile na zemlji toj, crnoj, masnoj, plodnoj, ne samo vrbe duž reke, koja je sad bila, i u svome koritu, golema i silna, nego i jablanovi, bagremovi, i voćke, oko varoši i u varoši. sunce je ujutru izlazilo na ravan kao buktinja, a uveče zalazilo iznad varoši, crkava, tornjeva, brdašca, crveno kao lomača. proleće je u rusiji došlo kao na nekoj trojci. kao da su sunce tri vranca dovezla. sve je treperilo, sve je šumelo, sve je listalo, sve je bilo toplo, sve je igralo. vašar u podolju pretvorio se u neku igranku, tezga, trgovaca, kupaca, kijevljana, jermena, jevreja, tatara, pa i serbskih doseljenika, koji su, tih dana, na svoja naselja odlazili. zima je bila zaboravljena. sunce je bilo tako toplo, da je prolazilo kroz zemlju, reku, brdašca, krovove, plotove, odeću, kosti. isakoviči su bili potreseni ogromnošću proleća u rosiji. sa avlije kuće trgovca žolobova, vidik je bio bezmeran i petar je sa svoga kreveca mogao da dogleda, daleko. sa psima trgovca žolobova koji su isakovičima bili, u kući, ostavljeni kod svojih nogu, petar je ležao na tatarskim jastucima, sa glavom dignutom visoko, kao mrtvi. imao je, međutim, širom otvorene oči. bile su zagledane u beskrajni prostor kijevski. samo je njegova žena, varvara koja je dobro poznavala te plave oči mogla da primeti da petrovo levo oko, katkad, ostaje kao ukočeno, i gleda, u nebo, čudno, ukoso, kao razroko. već posle četrnaest dana, sunce, koje je sjalo sad svaki dan, toliko je bilo osnažilo bolesnika, da se petar jednog dana diže, kao što se pokislo, vetrom savijeno, granje, podiže kao što se ledom bijeno klasje, pridiže. pa je prohodao. varvara vrisnu kad ga vide kako koraknu sa postelje na avliji, ali joj se muž nasmeja i nastavi da ide pravo, dignute glave. vikao je da mu ni kletve ništa ne mogu. kroz dan, dva, na dan pojave časnog krsta, pojavio se u štapskvarteri. pa ne samo to, nego i projaha. ode do topovskih šupa, i izmoli od oficira, artiljeraca, onu kobilu, koja je imala običaj da sa jahačem legne na leđa, pa je izvede na egzercirište, tamo, gde ga je bila zbacila. konjušari su bili zgranuti kad videše kako joj tesno, gadno, steže, žvale, a kad uzjaha, i ona poče da pokazuje zube, kako je knutom udara, po njušci, kako klizi sa sedla i ponova uzjahuje. nekoliko puta je, mučki, izudarao životinju, koja je drhtala. bila se izbezumila, ali, posle, stade. petar je ponova uzjaha. bila je mirna. on onda odjaha, kao da je odgurnu od sebe. familiji ništa nije rekao o tome. kao da je neko, nevidljivo, ogromno, uvo, čulo, kako sad isakoviči, otkad sunce granu, o kijevu, o rosiji, o kostjurinu, lepo govore, iz štapskvartere vitkoviča počeše da padaju, kao kuskuni sa neba, ne zle, nego dobre vesti na isakoviče, neočekivane više. petar je, u puku živana ševiča bio označen, na mesto, koje se inače kapetanu daje. đurđe je imao da ode u mirgorod, u ševičev puk, kao sekundmajor. trifun u ahtirski, kao premijermajor. a pavle je bio kažnjen samo ukorom, i određen u štapskvarteru vitkoviča, kao kapetan, s tim, da godinu dana, tražiti, viši čin, ne može. kostjurin je lično potpisao te papire. posle ogromnog uskršnjeg zvonjenja zvona, u kijevu, isakoviči su, tako, doživeli, i sami, neko proletno, iznenadno, vaskresenje. razveselilo ih je petrovo, naglo, ozdravljenje, isto toliko, kao i to čudno bezmerno, rusko, plahovito, proleće, koje nije ličilo na ono njihovo, u sremu, i varadinu, gde je bilo, i kraće, i nežnije. a ponova oživeše i zato, što je petar, kad je prohodao, potražio pavla, pre svih drugih, i zagrlio ga, kao da ništa ružno među njima, nikad bilo nije. ushićena varvara, ponavljala je, smejući se, njeno. dite je to, ditetina. ona je, kao da je i petar njeno dete, sad, pred svojim prvim porođajem, bila sva sretna da joj je muž ostao živ, i čitav, pa je prema njemu bila nežna, mila, kako samo žena, kad je materinski raspoložena, ume. sedela je, kraj muža, ćućoreći nešto, kao da su mladenci. isakoviči su, docnije, često, prepričavali kako je to njihovo, prvo, proleće, bilo, u rosiji, lepo. kako su u kijevu, i oni, kao da su bili nikli iz neke trave, iz neke, nove, zemlje, doživeli, vaskresenje. a to vaskresenje nije bilo obuhvatilo samo njihovu familiju, nego i ostale doseljenike, serbske. podolj se orio sad, uveče, od serbske pesme. a skoro svaki dan odlazili su, iz kijeva, oni, koji su se bili obukli i dobili oružje, pa i porcione novce. oficirima su dodeljene prilične svote novaca, za pretrpljene štete, selidbene troškove, gubitke, i kao zaostale plate. isakoviči, pa i svi ostali, čudili su se, šta ih snađe. posle tolike nemaštine, zabune, sve se svršilo, kao da su došli u neke lude svatove, u srodnike, koji ne štede. koji ne broje. kostjurin, kao da je i sam bio vaskrsao, iz neke strogosti, pregledao je, nasmejan, skoro svaki dan, lično, obučene trupe, koje u mirgorod odlaze. a te trupe, kao da su probuđene iz nekog teškog i ružnog sna, u neko veselje, i same se pojaviše, kao izmenjene. bile su utegnute, čiste, uglačane, uhranjene. vesele. i sami ti ljudi, koji su dotle činili čuda po podolju, pijanice pregorkije, svađalice, pretvoriše se kao u borove. kostjurin je ushićeno pozdravljao trupe koje su odlazile, a koje su bile stasite, mrke, ozbiljne, i, kao da su braća složne. od onog trenutka kad se obukoše i dobiše oružje, ti ljudi su, bez komande, imali ponosito držanje i ponosito ponašanje. žene i deca su slati za njima, u kolima, pod arnjevima, i oko toga bilo je dosta muke i dreke, ali, trupe, nove trupe, bile su neme, poslušne, nagizdane, toržestvene. među njima vladala je ljubav kao da su od jedne majke. nije bilo više ni jedne svađe. otišli su iz kijeva pevajući. na svoje zastave, koje su bile ruske, bili su natakli neke svoje vezove, kao da zaista polaze u svatove, a kostjurin je kad mu rekoše da su to stvari crkvene dozvolio, privremeno, i to. ono, što ga je bilo odobrovoljilo, najviše, bila je stasitost i visina stasa u tih ljudi. u to doba to se najviše cenilo, u vojsci. a dopalo mu se bilo i to, da te trupe, i bez oficira, sa svojim voktmajsterima, odlaze, na marš, kao da ih neki, nevidljivi, đenerali, vode. nije mogao da veruje da gleda one iste ljude, koji su se tukli po podolju, napadali mesarnice, denuncirali se. oni koji su pratili kostjurina, pričali su, posle, da su mu, dok je posmatrao odlazak tih novih trupa, čudo, i čort, bile stalne uzrečice, koje je dovikivao vitkoviču. živan ševič, koji nije voleo konje, ulizica, uslužan, drzak, zavidljiv, projaha na svom konju, prav, strog, ponosit, sa sabljom u ruci pojava kao iz priče. kićanke su mu padale na rame, kao prve visibabe, tog proleća, bele, srebrne. kostjurin je, maja meseca, godine 1753, obukao i naselio, na naselja, duž granice tatarske i poljske, mnogo oficira i doseljenika, srba, iz pomorišja i potisja, i temišvara. tri hiljade i sto dvanaest vojnika i oficira. među njima i isakoviče. među tim serbskim naseljenicima bilo je, nešto, i kroata, i mađara, a, pored naselja, nova servija, prostirala se i teritorija, arnautka. u nju su naseljeni albanci iz arnautluka, koji su pošli bili u srem, sa čarnojevičevim vojskama i selili se, sa srbima. niko među njima, ni u rosiji, nije znao šta im nosi budućnost. nisu to znali ni isakoviči, kad je i njima, tog proleća, dodeljena zemlja. čovek ne zna šta ga čeka. i dobro je što nikad ne zna. isakoviči su, tih dana, pre svog odlaska iz kijeva, bili zaneti veličinom i snagom rosijskog proleća, koje im se učini da je bezmerno i, kao da će biti, beskrajno. oni nisu znali, u to vreme, mnogo geografije, ili istorije, ali su, tih dana, u štapskvarteri vitkovič, prema naređenju kostjurina, imali da proučavaju geografske karte na kojima je bila nacrtana rosija. koliko je bilo moguće, njima su protumačene veličine i prostranosti ruske zemlje. pavlu isakoviču se, tada, učini da proleće, koje je bilo granulo u kijevu, mora biti, prelazi i kroz sibir, i da se proleće, u rosiji, proteže, valjda, čak do ledenog mora i kine i kamčatke. bili su kao ošamućeni. vaskresenje i proleće u kijevu, tako, u mozgovima tih serbskih iseljenika, postade neko veliko priviđenje, jedno uverenje, da postoji zemlja, toliko ogromna, da kraja nema. čestnjejši isakovič, pavle, naročito, oseti radost što živi, kad je to video. radost, da je došao u tu rosiju i da će, ta, i takva rosija, jednom, krenuti. u serviju. đurđe mu je sad priznavao da je imao pravo, kad ih je nagovarao da se iz austrije isele, i da nije pogrešio, kad im je obećavao da će se, iz garsulijevog temišvara, navesti na beskrajno, rosijsko more. vaskrsnuće. petar i trifun su ćutali, ali nisu hteli da đurđu protivreče. đurđe je bio prvi, koji na svoje naselje pođe. a pri njegovom odlasku, još su, sva četvorica isakoviča, bili uvereni, da su, dolaskom u rosiju, stali na prag jedne velike sreće. jurat isakovič sada georgije isakovič zeremski pošao je na svoju zemlju, koja mu je bila određena na donecu, kod đenerala bibikova, u maju, na dan, kad je pavle, pre godinu dana, pošao iz temišvara. sujeverje, išlo je, kod isakoviča, uz slatko pravoslavlje. to je bio dan prepodobnog pahomija velikog. maj petnaesti. đurđe je odlazio, sa svojih pet husara, a imao je troja kola, koja su sad vukla tri konja trojke. kola su bila puna krevetskog pokuća, haljina, uzda, oružja, nameštaja. u prvim kolima, pod arnjevima, nagnuta nad kolevku svoje ćerčice, sedela je ana. bila se oporavila od porođaja i bila je opet lepa, crna, savitljiva, kao tigrica. njeno lice, međutim, bilo je bledo, i na njemu je bio trag male promene. nije više bilo onako vedro i veselo. kao da je bilo i manje, nego pre, mlado. njene oči nisu bile više onako radosne, nego su, pod gustim obrvama, kao crnim gusenicama, koje su bile srasle, crnile se, divlje, krupne, tamne. usne su joj bile crvene i mirne. ta mlada žena, udata u sedamnaestoj, sad šeste godine u braku, imala je, posle toliko godina velike toplote prema mužu, neku hladnoću prema đurđu, koju stran čovek ne bi mogao da primeti, ali koju su, u familiji, bili, svi, zapazili. s početka, familija, svodila je tu hladnoću na naburenost, jer je đurđe, kad joj se devojčica rodila, jedva pogledao dete, a nije ga ni poljubio. đurđe je to, ljutito, tumačio, zabunom, zbog briga, koje je tih dana u kijevu imao, ali ana mu to nije praštala. bila je uvređena, do srca. ana je sama dojila svoje dete iako je imala dadilju, u kući, koju je đurđe bio našao a muž joj je, opet, sa njom spavao. ana se, tako, u tim proletnim noćima, kretala, između svog malog deteta, koje je i noću dojila, i između tog lepog ciganina, sa kojim je zatim, u zagrljaju, uživajući, kao luda, ležala. ali je jednog jutra, sa suzama u očima, priznala, svojoj jetrvi, da ni to više nije ona sreća, kakva je pre bila. u đurđevoj ljubavi bilo je sad nečeg hladnijeg prema njoj, bez onog obožavanja, onih usklika, divljenja, na koje je bila navikla i kojima se smejala, zadovoljna. to je, još uvek, bila burna strast, tog lepog, crnpurastog, mladog, debeljka, koji je bio snažan i veseo, ali to više nije bila ona divota njegove zadivljenosti prema svojoj ženi, ona neobična ljubav, koja je noć pretvarala u čudo, svetlo, kao kad sija mesečina. đurđe bi, i sad, katkad, zaspao, na njoj. većinom je, međutim, zadovoljen, uobičajio, sad, da ode i spava čak na drugom krevecu, tatarskom u mrak, gde mu sveća nije smetala. a ni kolevka nije bila blizu. u prvi mah, ana je i sama bila ohladnela prema mužu, uoči svog porođaja. dunda birčanski nije joj iz glave izlazila. prekid, koji je bio nastao u njihovim bračnim zagrljajima, uoči porođaja, bio je ani čak i prijatan, dobrodošao. nije muža tih dana ni trpela. međutim, sad, kad je primetila da je, i on, prema njoj, ohladneo, nekako nehatniji, običniji, ana se s početka tome čudila, a polako je to pretvorilo se, kod nje, i u neku vrstu straha. pitala se da li to znači da je onakva njihova ljubav, kakva je pre bila, zauvek prošla? znači da je umrla? znači da se samo to mažakanje nastavlja? znači da mu je postala kao i svaka druga žena? tu mladu ženu je, pri toj pomisli, jeza prelazila. ona je mnogo štošta, tada, i varvari priznala, kao da se za slamku hvata. ostali u porodici, dabogme, nisu mogli da primete, te sitne znake hladnoće, koja je, među supružnicima, bila nastala, ali su i petar, kome je žena ponešto ispričala, i pavle, bili zapazili da u braku đurđevom nije više ljubav onako topla, kao što je bila, pet godina. petar je pokušavao da se nađe, oko aninog deteta, a pavle je pokušavao da đurđa ispita. trifun nije hteo u to da se meša. pred polazak iz kijeva, došlo je, međutim, između đurđa i ane, do nekih sitnih ali vidnih svađa. ana je prebacivala mužu, ne samo da nije hteo novorođenče da pogleda jer je želeo sina nego čak da i ne pokazuje mnogo ljubavi, za tu devojčicu, koja se tek bila rodila. petar, kaže, ponavlja, da nikad lepšeg deteta nije bilo. a otac deteta ćuti i nije ništa slično rekao. varvari je ana, sa suzama u očima, pričala, pred polazak, da joj muž, nehatno, pristaje da ovog leta, ona, ode do novog sada, po decu, koju je kod majke i oca ostavila. a kad ga ona pita. kako će da ga ostavi, samog, u tuđem svetu, u kom se tek naseljava, on kaže, pa snaći će se. ima on, kaže, i druga posla, a ne samo da bude dadilja. ana se tužila varvari da je đurđe, u kijevu, kao ogluveo, kao zanemeo, niti mazi, niti tepa, nego je samo posmatra, iz prikrajka, kao da je neka dodola, ili lutka, od krpa. pre je svoju ženu dizao u nebesa i hvalio se njom, i pred stranim svetom, sad joj se više, ni kad su sami, ne udvara. njoj se čini kao da je bila na krušku popeta, obožavana, a da sad đurđe ne mari, ni što je sa kruške spala. njihova ljubav je sva u fronclama, reče ana. otrcana. ona to preživeti, otrpeti, ne može. oseća da joj je, u kijevu, došao nečastivi i odneo sreću života. đurđe je ostavlja samu, na krilu sa glavicom svog deteta. uzalud joj je jetrva govorila da bulazni koješta, da đurđe brine samo o kući, u koju će naseliti nju i svoju decu. uzalud joj je varvara skretala pažnju, na to, da taj čovek, ni jednu ženu, u štapskvarteri, ne gleda, onako, kako muškarac gleda tuđu ženu, nego pita samo, gde je njegova žena, je li došla, gde je sela? svima drugima govori, kao da mu je, svaka, sestra. nema boljeg supruga u kijevu, od đurđa. ana joj onda reče da se ne razumeju. njena je ljubav bila, kaže, kao vatra, svetla, vrela. sad je kao polivena. kao mokra slama. dim, bez plamena. kad joj muž legne u postelju, i kad odlazi iz postelje, ona se oseća kao da je, ona, ana, nečija zamena. oseća se ponižena. nešto se desilo među njima, na ovom putu, i ovde, gde ima da žive odsada. nešto je, ne zna zašto, na ovom putu, izgubila, život se nastavlja, oni će otići iz kijeva, na naselja, ali prava njihova ljubav je umrla i nije više ono što je bila. a kad varvara poče da je teši, da je sretna žena, da ima decu, dobrog i lepog muža, ana se gorko osmehnu, pa reče jetrvi da se, u svakom braku, kao u noći, ne vidi, šta se krije, ni pred nama, ni za nama, nego žene pokušavaju da skriju, ono, što je u braku bilo, pa i ono, što se zbiva. ona, kaže, odlazi, u mirgorod, u jedan novi život, koji je čeka, i koji se na prošli nastavlja, ali sad zna da one velike ljubavi, o kojoj je sanjala, između muža i žene, nema. ta ljubav muževljeva, koju sad ima, nije velika. nema velike ljubavi na svetu. njena ljubov će se nastaviti u deci i život se nastavlja u deci, ali njenu ljubov prema mužu preseče velika pečal. imala je nadeždu, ali je razočarana i biće razočarana, do smrti. ana je želela da sačeka, u kijevu, porođaj svoje jetrve, ali je đurđe bio rešio da ide u mirgorod, što pre. ima on, kaže, i drugih briga. u vojsci. ne misli da ostane, doveka, sekundmajor. on je, kaže, rešen da dobije jedan puk, i za sebe, i neće da služi, doveka, ni ševiča, ni horvata, ni preradoviča. polazak đurđev i anin, iz kijeva, odigrao se, tako, brzo. bez obzira prema ostaloj familiji. rano, tek što svanu, đurđe je, sa svojih pet husara, i troja kola nameštaja, krenuo, iz avlije kuće trgovca žolobova. na nebu je tek bilo svanulo, ali je bilo još puno zvezda, a psi su na avliji, uplašeni, lajali. u prvim kolima, zaogrnuta, crnim, putničkim, ogrtačem, sedela je ana, nadneta, nad kolevkom, u kojoj je spavalo, uvijeno u beo jorgan, njeno detence. varvara je, iako je očekivala porođaj svakog dana, bila izišla, da jetrvu isprati, sa suzama u očima. trifun i petar su pomagali đurđu, oko konja. kad đurđe uzjaha, pavle mu prebaci da je grub prema ženi, pa i to, da joj nije dozvolio da ostane u kijevu i sačeka porođaj varvare. đurđe mu, međutim, odgovori, na rastanku, tako, da su to posle u familiji prepričavali. veli, neka mu apostol, pavle, ne laje. udovac je i ne zna kakve su žene. šta bi ta senatorska ćerka htela? da joj se klanja, kao da je ikona? on, kaže, svoju dužnost zna, ali nije dadilja. videla je ta, šta njena mati, gospoža agripina, načini, od onog šmokljana, njenog oca, pa se i ona sad uspija, i pokušava, da muža pretvori u đakona, koji će da pred njom kadi, kao da su žene sišle sa neba. ima njen muž i drugih briga. on svoje brige zna, njemu druga žena ne treba. prti tu lutku već pet godina, iz novago sada, pa će i dalje, po svetu, na rukama, da je nosa. a ona ima da čuva svoju decu i svog muža. ali, ako se ana nada da će, od njega, načiniti jašu, kao što je njena mati, od svog muža, jašu načinila, e neće, to, da se zna. mnogo je đura naučio, kaže, na putu u rosiju. kažu, da mu je žena lepa, i miriše, kao cvet koji zovu majkina dušica. lepo. samo, da prostiš, apostole, lepo miriše i tuđa žena. nisu ni druge gore od nje, neka se izjednači sa ostalim ženama. pravo je. šta bi htela? da bude jedina na svetu i da nikoja druga ne bude, ni lepa, ni čestita? e toga nema. zar ne vidi, da smo, na izgnaniju, skupno sa drugim ženama, i deti svoimi nesretnici. čekaće ih, kaže, u mirgorodu, pa šta im bog da. dan izgleda da će biti lep i topao, a imaće i vetr prohlaždajući. đurđe zatim obode konja i odjaha, ne osvrnuvši se. kad je mala karavana krenula, sa tatarskim vodičima, uz lavež pasa, iz avlije trgovca žolobova, među onima koji ostadoše u kijevu, najveselije je, đurđa, ispratio trifun. trifun je i sam, posle svog, dugogodišnjeg braka, bio primetio da je u đurđevom braku nastala neka, zloslutna, tišina, i da se, između đurđa i ane, nešto dešava. pošto je, međutim, imao svojih briga, i nije stanovao, sa braćom, u kući žolobova, trifun je mislio da je tuga, u zajednici đurđevoj, prolazna pojava, koja se, katkad, pri porođajima, u braku, javlja, kao i veselost velika. petar, koji je očekivao samo jedno, tada, od života i boga, a to je bio porođaj varvare, mislio je da su novi joldaši, u familiji ševiča, koje je đurđe bio u kijevu našao, pokvarili đurđa. brat mu je bio ogrubeo, u kijevu, počeo sve više da ide u društva, a sve manje da se pojavljuje tamo, gde mu je familija. čak je, jedno veče, nehatno, dobacio, pavlu, i to. more, apostole, tamo gde su joldaši i veselo društvo, tamo je familija. familija koja je slinava nije familija, nego gura na leđima. nema u kijevu gospože agripine, da mi drnjoče i kuka. rosija igra i peva. pa sa njom i ja. đurđe je bio, u poslednje vreme, jedini, koji je mogao da razveseli petra, i petar se, tih dana, oslanjao na đurđa, premrevši od straha, u očekivanju ženinog porođaja. to, da đurđe nije hteo da ostavi anu, da se nađe varvari, pri porođaju, ujelo ga je za srce. bila je novost u bratskoj ljubavi koja je kod isakoviča bila duboka novost, koja je vređala, ražalostila. pavle je bio ćutke ispratio đurđa. otkad je kostjurin, neočekivano, počastio njegovu familiju višim oficirskim činovima, novcem, i parcelama zemlje, koja im je, na donecu, bila dodeljena, pavlov ugled u familiji ponova je bio veliki. slušali su ga, jer se, eto, pokazalo da je imao pravo, kad je, prvi, po savetu vukovom, predlagao da se napusti austrija. pavle nije hteo, u prisustvu petrovom, i trifuna, da se sa bratučedom svađa. gledao je samo tužno za tom mladom ženom, za anom, koja je bila udata, pre pet godina, u svojoj sedamnaestoj godini, a koja je mislila da njena udadba nije kao što je i svaka druga udadba, nego neka nadzemaljska sreća. neka ljubav, kakve inače u svetu nema. omanja, crnomanjasta, a savitljiva, kao tigrica, ta mlada žena nije mu bila manje draga, nego varvara, iako mu nije, ni blizu, toliko tepala, kao ta njihova, lepa, riđokosa, šokica, koja je u familiji bila strankinja, kao i njegova, mrtva, žena. ana je, nagnuta nad kolevku svog deteta, u kolima, sa svojim, crnim kurjucima, širom otvorenim, tamnim očima, bila, posle nedavnog porođaja, opet lepa, sa lepotom velike nežnosti, koju samo mlada mati ima. pavle je osećao da đurđe greši, kad ne vidi da je ta žena jedina, prava, sreća, za njega, a za koju je ljubav ljubav večna. pavle je razumeo, jedini, da za tu ženu, ni onaj jedini, mali, zagrljaj, sa onom devojkom kod višnjevskog, nije sitnica. najduže je za kolima, aninim, gledala varvara, sa suznim očima, jer je osećala da je ta njena jetrva otišla, iz kijeva, sa nečim tamnim i crnim u očima, kao da je, u kijevu, nekog, ili sebe samu, sahranila. međutim, i kola, i crn ogrtač žalosti, i ana, brzo su nestali u polutami ulica. očekujući porođaj celog tog maja meseca, u kijevu, varvara je, najzad, na sam duhovski ponedeljak, u zoru, rodila petru isakoviču, sina. samo, dok je porođaj anin bio lak, varvara se mučila celog prethodnog dana i cele te, duhovske, noći. njeni jauci i njen vrisak bili su izbezumili petra. bio je uobrazio da je i to kletva njegovog tasta, senatora iz novago sada, i premirao je od straha da se dete ne rodi mrtvo. kad je video dete, živo, igrao je, držeći se za uši, ne samo po zagušljivim odajama kuće trgovca žolobova, nego i po avliji, tako, da je izazvao smeh sluškinja, a poplašio krave u dnu žolobovljevih avlija. one su ga gledale dižući glave svojim krupnim, crnim, očima. oko tog porođaja bilo je, docnije, u familiji isakoviča, mnogo priča, a ostalo je mnogo tragova i u njihovim pismima. ana, koja je u zavičaju, u materinoj kući, rodila dvoje, ćerčicu i sinčića, drhtala je od straha, da će imati u tuđini da se porađa, gde matere nema. međutim, njen porođaj je prošao, sa malo stezanja đurđevih mišica, sa dvatri jauka, sa malo znoja, koji joj je muž brisao sa lica. rodila je devojčicu, koja je bila sva bela i rumena, sa čuperkom crne kosice, iznad čela. upadljivo zdrava. varvara je, celim putem do tokaja, žednela, od gađenja, a od tokaja do kijeva putovala, kao nikad umorna. često je povraćala. ona nije znala ni kad je začela, ni kad će roditi, a, kad je bolovi zaokupiše, nije znala šta se to sa njom događa. ležala je kao u nesvesti, rvala se sa babicom koju je đurđe bio u kijevu našao i urlikala je od muka, polumrtva. oči joj behu širom otvorene, razrogačene, uprte u grede tavanice, u koje su bila urezana, nožem, slova, imena, hristova. njoj se činilo, u besvesti, da nju pritiska cela kuća, ceo krov, cela tavanica, a, pri kraju, ceo kijev, cela zemlja. gušila se i činilo joj se, da će dete roditi iz rebara. oči su joj, kad joj dete pokazaše, bile pune suza. ona je, jedina, zapazila, koliko je novorođenče sitno, slabo, golo, ružno, kao što su golupčići u golubarnicima. ta mlada mati, prvorotka, slutila je, odmah, da tom detetu dugog života nema. ćutala je, nije to ni petru rekla, ostala je dugo, tako, zagledana u tavanicu i sunce, koje je bilo, u drvenoj građi tavanice, ucrtano, a imala, i oči, i usta koja su bila velika. sasvim iznenada, i vrlo čudno, varvara je, pri svom porođaju, imala pomoć jedne žene, kojoj se zaista nije nadala. to je bila gospoža julijana, žena višnjevskova. isakoviči su bili čuli da se u kijevu nalazi šef rosijske misije iz tokaja i da udaje svast, za jednog, doseljenog, oficira. čuli su i to da je višnjevski čest gost kod kostjurina, ali ga, nekim čudnim slučajem, nikad nisu sreli, prilikom rosijskih večerinki. kao da je udešavao, volšebno, da dođe, kad oni odu, da ode, malo pre, nego što oni stignu. petar, koji nije znao šta se njegovoj ženi desilo, u kući tog bivšeg srbina koji je sad bio rus raspitivao se za višnjevskog. đurđe se bojao da ne sretne dundu i ratosiljao se tog društva, u kom je bio, u tokaju. a pavle je škrgutao zubima, pri samoj pomisli, da sretne višnjevskog, a da ga neće moći zgrabiti za gušu. kad je gospoža julijana, u društvu petrovom, jednog dana, iznenada, došla, u posetu, vesela i nasmejana. pavle je bio zanemeo. varvara ga je molila da ćuti, o onom, što je u tokaju bilo. imaće vremena da vrate višnjevskom žao za sramotu. dosta je nesreća i jada, u familiji, bilo, i tolike brige ih u kijevu i mirgorodu, čekaju. a kad budu spustili korene u rosijsku zemlju, nek se sa višnjevskim obračunavaju. iznenađena, varvara je pristala da primi, u posetu, gospožu julijanu. bila je čak i ljubazna prema njoj, onako, kako su ljubazne žene, kad moraju da oslove lorfu. gospoža julijana, međutim, reče da je čula da u kući očekuju porođaj i da je jetrva ostavila, jetrvu, samu. došla je da, kod porodilje, zameni mater i sestru i jetrvu i prijateljicu. sve su žene, kaže, sestre, na ovom mestu. ono, što je varvaru, najviše iznenadilo, ta žena, koje se gadila, unela je bila neku veselost u kuću, koje dotle u kući nije bilo. njen smeh se, nekoliko dana, čuo, u kući, kao da je ušla u familiju. a čudno je bilo i to, da je ta, namirisana, raskošno odevena, žena, bdila, cele noći, uz varvaru, svršavala, sa babicom, oko nje, poslove, koji nisu bili, ni prijatni, ni mirisni, a koje ni muž nije znao. ma koliko da joj je to bilo neprijatno, varvara je, posle, pričala, da veruje, da joj je samo ta žena pomogla, da rodi, samo ta žena olakšala patnju, a da nje nije u kući bilo, našli bi je, kaže, i pored babice u kući, mrtvu. gospoža julijana, svu umešnost pri porođaju, tumačila je samoćom u kojoj se ona, godinama, nalazila, u životu. njoj, kaže, kad je rađala, nije bio došao niko. sama je pregrizla pupak detetu. sama je ležala, sa svojim detetom na grudima, u mraku. višnjevski ju je, tek posle mesec dana, udostojio svoje posete. ona, sem svog sina, nema nikog na svetu. odlazeći iz kuće, posle porođaja, gospoža julijana, ostavila je za sobom trag neke rođene, opasne, zavodnice, za kojom muškarci mora da luduju. ta vitka, pregorela, crnomanjasta žena koja je ličila na lepu ciganku bila je, u svojoj, raskošnoj, zelenoj, krinolini, vrlo ljupka pojava, već rano ujutru, a zanosna uveče, uz faraon i smeh. ujutru je polugola sedela, na postelji porodilje, i otkrivala svoju, vanrednu, čvrstu, kao cigansku, nogu, iz žutih, donjih sukanja, a uveče je otkrivala svoje, lepe, grudi, tamne kože, kad bi, kroz smeh, nameštala svoje crvene češljeve, i kosu. varvara je lako mogla zapaziti da joj do petra nije mnogo stalo, ali da na pavla baca svoju mrežu, marama, konaca, pa i ruku. pavle je morao da joj ogrće, i skida, marame sa pleća, da joj sedi, kraj nogu, dok odmotava klupče, da trpi, kad mu obgrli vrat, prilazeći mu sa leđa, i pokrivši mu oči rukama, dugih, koščatih, tamnih, prstiju. dokle će taj čovek ići, udov, po svetu, pun pritvorstva, kad naiđe na ženu? pitala je, glasno. varvara ima pravo. trebalo ga je oženiti, ponova, davno. da ta žena, međutim, nije bila došla baš sasvim slučajno u kuću, to se pokazalo, pri njenom odlasku, ali varvara to nije znala. gospoža julijana bila je udesila, to poslepodne, da sa pavlom, pri rastanku, ostane, malo, nasamo. bila je otišla u izbu, u kojoj je pavle stanovao, tobože da vidi, kako isakoviči stanuju, u kući, koju bi, kaže, iznajmila, za višnjevskog, rado kad isakoviči odu. petar je tu ženu pratio veselo, zahvalan za njenu pomoć pri porođaju. uostalom, taj isakovič, nije, kad mu je žena prisutna, drugu ženu, nikad, ni ovlaš, pogledao. trifun je sa gospožom julijanom sklopio, brzo, neko neobično prijateljstvo. ona ga je bila naterala čak i da igraju. pavle je tu ženu, kraj sve njene veselosti i ljupkosti, prezirao, i, da je mogao, bio bi je, iz kuće, prosto, kao kučku, isterao. njemu je bio otužan njen smeh, njemu je njena lepota bila dosadna, a razgovor sa njom mu se gadio. hteo je da iziđe na vrata, kad ostadoše sami, za trenut, dva, ali je ona stala pred njega, ispružila ruku, i preprečila kapiju. stajala je kao sen na zidu, jer je tog dana bila došla u crnoj haljini, koja je ličila na svilenu, a bila utegnuta u pasu, jako. gledala ga je očima koje su bile ukočene, kao kad zmija digne glavu. hoće, kaže, da mu kaže, nešto, jer mu je naklonjena. zna, kaže, da je bio, kud god je hodio, čestan i pošten. višnjevski je međutim, sinoć, rekao da ima namerenie, da ga zatvori u karaulu, otkud ga ne može spasti, ni kostjurin, ni vitkovič, niko. višnjevski je silan i moćan, a podmukao i podao. kurvar, iako je otac njenog deteta, iako je i njenu sestru imao. sestra joj se sad udala. našla vreća zakrpu. neka se dakle uzme na um. neka se čuva višnjevskog. ako ga višnjevski bude u arest smestio, neće mu pomoći ni bog, ni njen veliki plač i prošenije. bolje bi bilo da se pred višnjevskim pokloni. ako se ne pokloni, neće biti prvi, koga je višnjevski upropastio. višnjevski, o njemu, ima mišljenje, visoko. jako ga ceni. pavle je stajao pred tom lepojkom, pod svodom kapije, pred ulazom u svoju izbu, zanemeo. ona ga je sećala na božičku, kao što ga je višnjevski bio božiča setio. ali taj isakovič nije bio čovek koji se senke na zidu, plašio. da je višnjevski kurvar, kaže, to je znao, iako se pred njim, u tokaju, bio isprsio, i tvrdio da je visoka planina, karpati. a da je i ona kurva, to je doznao. podvodnica je svome mužu. dodola, koju oblače u svilu, pa izigrava gospožu. nego, ko će završiti u arestu, to još nije rešeno. neka višnjevski pripazi da ne omasti omču. to nek mu kaže. a on, isakovič, nije se zato izbavio od jednog tiranskog iga, da ga u drugi vezuju. sitni su za to višnjevski, i da su trojica, a ne jedan, koji mu šalje ženu, da ga zaplaši. neka dođe personalno. nije svetlost carska pozvala nas, višnjevskom, u rosiju, niti predobila nacion naš od austrije višnjevskom, kurvaru, već celom rodu našem, krštenom, pruža svoju silnu zaštitu. prebledela, kao krpa, gospoža julijana onda reče da će višnjevskom reći ono što je rekao, ali što je, o njoj, rekao, nikom neće reći, jer govori kao ćuran pomodreo, navikao da ga maze one, koje mu peru presvlaku. zna ona, od postmajstera hurke, u čijem je zagrljaju, u tokaju, ljubost nalazio. nije nju višnjevski dobio, kao drolju, nego kad je njenog muža upropastio, i, u arest otpratio, a nju, u tokaju, bez zaštite, zadržao. išla je ona, od jutra do mraka, pored reke, i tražila mesto, gde su virovi najdublji, plačući nad samom sobom, ali, eto, nije joj se išlo u vodu. mlada je. nije imala subštanciju, da završi život u bunaru. u trenutku kad to ču, isakovič je bio počeo da gura gospožu julijanu uz reverenciju na ulicu, ali pretrnu. pred oči mu iskrsnu đinđa zekoviča, koju je u begej oterao, kad je, tako, i njenu ljubav, prejudicirao. ustuknu, dakle, kao oparen, a zatim uze gospožu julijanu pod ruku, pa iziđe sa njom iz kuće, tako, da ga je, petar, i trifun, tražio. kud je otišao? gospoža julijana se nađe, pri toj nagloj promeni isakovičevog ponašanja, prema njoj, u čudu. nije znala šta ga snađe, ali joj je bilo milo. isakovič je otprati, pod rascvetanim bagrenjem u kijevu, kao da prati kumriju, u teatar engelshofenu, pazeći, onako krakat, da ide ukorak sa ženom koju je pratio, a kojoj je, kad ona zastade, pri rastanku, čak i ruku poljubio. bio je do tog dana sasvim zaboravio onu trifunovu siroticu, pokojnu, koja je završila u begeju, a kad se sad setio te žene, u kijevu, klanjao se i gospoži julijani, kao da su onu mahalčanku, u gospože julijane krinolini izvukli iz vode, jadnu, mladu, udavljenu. gospoža julijana reče kapetanu da je višnjevski pred putom i da hošte u sanktpetersburg, ovih dana, poiti, a da će ona u kijevu ostati. moći će da se dogovore, nasamo, u njenoj kući, šta bi trebalo, za isakoviče kod kostjurina poraditi. to je možno, jer ona često odlazi gospoži kostjurin, u personi. isakovič se jedva otrgnu od njenog veselog smeha i stiska ruke. oči su joj se smejale od sreće, slušajući, kako joj isakovič reče, sve ono, što bi bio onoj nesretnici, trifunovoj, rekao, da je mogao, da je povrati, iz smrti, u koju je bila otišla, kroz vrbake i vodu begeja. a te reči su bile lepe i nežne, utešne. višnjevski je tako, preko svoje žene, prijateljstvo sa isakovičima, opet, uspostavio. varvara se bila, krajem maja, pridigla, i bila je, iako jako oslabila, opet lepa. ana je, pred porođaj, imala pege na licu, kao žene koje devojčicu rađaju, ali je lice u varvare bilo čisto. kad bi sedela, na krevecu tatarskom, na kom je, do pre neki dan, njen muž, na avliji, ležao, na suncu, imala je običaj da rasplete kosu, ispranu, pa da suši kosu. ta kosa, riđa, zlatna, padala je, gusta, do na zemlju, tako, da su prostirali čaršave pod nju. a kroz tu osunčanu kosu, kao da je toj mladoj ženi, sunce, sve toplije, snagu vraćalo. petar nije ni sanjao da prolaznici, pred kućom, zastaju, i kroz plot proviruju, da vide tu kosu, koja se bila pročula u kijevu i o kojoj se pričalo. petar je, tih dana, od radosti, od veselja, bio kao poludeo. nije dozvoljavao ženi da mu sina povija. kaže. šta ti znaš, dete senatorsko? ja ću da ga povijem, kako se deca naša, ot varoši savske u belgradu povijaju. petar je donosio, ženi, sinčića, da ga podoji, i noću, a da bi varvara mogla, mirno, da spava, odnosio je dete, na rukama, u drugu odaju, daleko, pa ga uspavljivao. nosio ga je, na rukama, ljuljuškao, spuštao u kolevku, kao kap vode na dlanu, pa mu je mrmljao, mumlao, pevušio i šaptao. hodao je goredole sa detetom na rukama i danju, neumorno. a dete mu je često plakalo i vriskalo. mati je detence posmatrala, kad bi ga dojila, zabrinuto. petar, siromah, nije video, koliko je slabašno, žuto, sitno, zbrčkano. babica ga je, prvih dana, zavijala u crepove, tople, a krstila se nad detetom kad je otac ne bi video. početkom juna meseca, na dan timoteja bruskog, stigao je u kijev neki fenrik simeon hrnič, rođak majora feodora čorbe, pa je došao i u štapskvarteru vitkoviča. pošto je putovao, iz srema, znao je da priča novosti. pričao je da mu je rečeno, da da na znanje isakovičima u kijevu, da je tast petra isakoviča, premijerlajtnanta oženjenog ćerkom senatora stritceskog, u novom sadu umro, naprečac. prvi je tu vest čuo trifun. on je, sa tim fenrikom, otišao pavlu, iako je inače pavla izbegavao, a pavle je dugo oklevao, da li da to petru kažu, a kad da mu kažu, kako da mu kažu? kad su rekli petru, petar se prenerazio. taj tridesetogodišnji čovek, oficir, koji je dvojicu bio, svojeručno, ubio, iz pištolja, koji je možda i druge ubio, vrteći se, oko njih, u sedlu, na konju, u vejavici i snegu, u oblaku dima, pucnjave, konja, u sumračju koji je imao dve rane stajao je sad, pred bratom i bratučedom, kao zanemeo. sva njegova radost ode, kao da je, neko, sunce u kijevu ugasio sva njegova veselost se prekide, kao da mu je neko, grlo, pri smehu, presekao. preklinjao je da ništa varvari ne kažu. kao da se boji da mu mati dete ne uzme iz ruku, odnese sina, u kolevci, čak u pavlovu izbu. molio je da zagovore varvaru, da je lažu, dok ne smisli, šta će i kako će. bio je rešio da, to, od varvare, uopšte, prikriju. uzalud mu je trifun dokazivao da to nije pravo, da se smrt ne sme kriti, niti da od njega, trifuna, traže, da laže varvaru. uzalud je trifun dokazivao, da treba da joj kažu. otac joj je bio. petar je onda seo pred njima i zaplakao. on je, kaže, stritceskog, ubio. eto, kaže, kakvi smo. dolazimo, tako, iz belog sveta, uđemo u nepoznatu, tuđu, kuću, pa odnosimo ćer ocu i ostavljamo starca, da crkne, među psima i slugama svojim, bez igde ikog svog, u tom trenutku. taman se spremao da pošalje epistolu, tastu, u novom sadu. žena će mu svisnuti, kad bude čula, da joj je otac, u daljini, u samoći, umro. pokvariće joj se i mleko. pavle je ćutao i nije petra nagovarao, ni ovako, ni onako. trifuna je, međutim, slinjenje petrovo bilo razljutilo. šta bi, kaže, hteo? hoće li da ćer, tog pokojnika, hoda, po kijevu, i da se kikoće, kao luda na brašno, ne znajući da joj se otac ohladio, i da je na drugi svet otišao? je li to zetovljevo pravo je li to saosećanje muževljevo? on, trifun, ne može da gleda, ni sluša, to, on će varvari reći, istinu. petar je, međutim, i dalje kukao. seća se, kaže, kako je, prvi put, u senatorovu kuću ušao, kako ga je stritceski lepo primio, kako ga je molio, da ne ide moskalu, da se ne seli u tuđinu, da mu ne odvodi ćerku. ona mu je jedina uteha u životu. šta će mu kuća, bogatstvo, ako će sa lovačkim psima da leže, pri sunčevom zalasku, i sa njima da se budi, ujutru. zar nije dosta što mu je ćer od stola odveo, njen smeh u kući ućutkao, zar da je više ne viđa, ni s vremena na vreme, ni jedanput u godini. a zašto? zar ne može čekati da bar oči sklopi mirno, pa nek onda idu. zar da ostane sam, i sam da pali sveću na ženinom grobu. u tom grobu, njemu je samo žena, ali je njoj mati tamo. ne valja, ne valja, mrmljao je petar, šta radimo. upadosmo, sirmijski husari, pa se poženismo, dok su sela još gorela u posavini i ljudske kosti belele se, na drumu prema belgradu. uzeo sam mu ćer, pa sam starca naterao, i da mi igra u svatovima. a ja, eto, odvedoh mu đer, da mu se nije mogla naći, ni pri izdihaniju. kad se smirio, i petar, i trifun, poveriše pavlu da varvari kaže da joj se otac upokojio. petar je ponavljao, da bi, da on to kaže, bilo opasno. kako bi joj to mogao reći, kad su, koliko nakjuče pisali stritceskom, pismo, cepali napisano, jer im se nije činilo dovoljno veselo i lepo, pa pisali ponova, kako mu se unuče, u kijevu, rodilo, i kako će doći, da mu ga pokažu, čim malo bude poraslo, na jesen, ili na godinu. petar se sećao kako mu je stritceski ponavljao, pri rastanku. lepićeš ti mene od blata, kad bi to mogao, proklet, da znaš, bio. pavle onda, u strahu da varvara ne naiđe na petra, u takvom stanju, pa da bude još gore u familiji, nego što je već bilo, uze na sebe, da on saopšti ćerci stritceskovoj da joj je otac, u novom sadu, preminuo. pavle je, tih dana, u kijevu, bio postao ćutljiv, uporno, a nije se više uopšte smejao. po ceo dan ga u kući nije bilo, a ni uveče nije dolazio, i nije kod varvare zalazio. ona se stidela da doji pred njim. ali je petar, sav sretan, posmatrao, kako mu pavle ljuljuška sina, kome je, iznad kolevke, bio namestio, u malom, crvenom kavezu, tičicu, koja je skakutala i cvrkutala veselo. čak je detetu i pelene prao. dok je babica zavijala dete u crep topao, pavle je stajao i prisustvovao tome, kao zanemeo. svojim je laktom, toplotu crepa, ispitivao. kao da je naslutio, šta će petar imati da čuje, o tastu, pavle je nekoliko puta, pri tom povijanju deteta, mrmljao, nežno, kako jedni isakoviči umiru, ali se drugi rađaju. i tako se nastavljaju, večno. oko kolevke tog deteta, kad bi je iznosili na avliju, čestnjejši isakovič se, i sa trifunom, razgovarao, uljudno, mirno, pomirljivo, kao da se nikad u životu ni jednom reči traktirali nisu. trifun mu se smejao. e, kaže, šestoro je imao, zna i kako ih je napravio, ali, da se tako rode, iz matere, mali, jadni, koje svaki vetar može da odnese, a posle da izrastu, ljudi budu, da čoveka prepoloviti mogu, ipak je to čudo, neshvatljivo. da se, kaže, ona njegova, iz rume, nije sa onim balavcem spanđala, i da se to nije čak i u omolu, u banatu, raščulo, čini mu se da bi mogao da zaboravi šta je bilo, kad bi mu vratila decu, šestoro. ko zna gde će ostaviti kosti, ovako, jalov, u svetu. varvara je tog dana bila prilegla, umorno. nije se osećala dobro. kad joj je pavle poručio da dolazi i sačekao da otpusti sluškinju, našao je varvaru, dignutu na uzglavlju, kod prozora, pod kojim je, na nizbrdici, šavranjika cvetala i bagrem mirisao. bila je rasplela kosu. iza njene glave, kroz otvorene pendžere, video je reku, koja je sad tekla mirno, i ostrvo, čiji su se jablanovi ogledali, u vodi, nepomično. iznad skela, na tom ostrvu, turkhanovu, drveće je bilo ozelenelo, i, po neko, bilo je u cvetu. nadesno, uzbrdo, stajali su zidovi crkve svetog andreje, koju je kijev po talijanskom nacrtu već godinama, zidao, a još nije bio dovršio. njeni donji prozori sjali su se i bleštali na suncu. iza tih zgrada, gore, na brdu, sa zlatnim kubetima, dan se gubio u neku rumenu maglu. iako je kuća trgovca žolobova imala siromašne prozore, sa drvenim kapcima i drvene doksate, koji su ličili na straćaru, i štalu, ispred nje je priroda bila tako lepa, u proletnom danu, da je taj dan, posle, pavle, dugo, sasvim jasno, pamtio. pa i varvaru. kad je kod nje ušao, ona se smešila. on se setio, kako je, tako, zaticao, tu riđokosu, sa tim osmehom, koji je imala i u snu bar tako je njen muž tvrdio a koja ga je tako sačekivala, i u njegovoj kući, u varadinu, kad bi njegova žena, ili kad bi petar, nekud izišli, slučajno, a on naišao. neka bliska veza postojala je između te žene i njegove mrtve žene, u njegovom sećanju, koja ga je, iako nije bila strast, vezivala i za ovu, nerazdvojno. on joj reče da ima nešto da joj kaže, a pomilova je po licu. iako je u varvarinom pogledu, već nekoliko meseca, bilo sve manje ljubavi, one vrste, kojom ga je gledala u temišvaru, kad je seo kraj njenih nogu, oseti, u njenom glasu, u milovanju njenih ruku, da ta žena, i sad, ima neku naklonost prema njemu, koju, ni on, ni njegova familija, nisu mogli da razumeju, pa ni da odobre. varvara mu reče kako joj je bilo teško, kad bi petar i on gledali se kao vuci, i sramotili, kao lude, i nju, i njenu familiju, a kako joj je milo, kad vidi, sad, da je petar sve to, opet, zaboravio, i da se obraća njemu, pavlu, i da odlazi njemu, i da ga traži, kad se pavle ne vrati, uveče na večeru. pavle joj dobaci da je sad često sa kapetanom kozačkim, ukšumovičem, od koga je konje kupio, a koji mu je obećao, u bahmutu, kuću. čudnu kuću, za kakvu nikad dosad nije čuo. od lipovog drveta. koju tamo, celu, tesle, izrađuju, tako, da, posle, samo balvane sastavljaju i krov na nju dižu. pa gotovo. kao golubarnik. ukšumovič mu se kune da će ga, kuća, čekati, idućeg meseca. kao da ju je od rođenja naručio, u rosiji. varvara mu onda, veselo, skrenu pažnju na to, da ih je on i u tokaju, i ovde, lepo naselio, da bez njega, sasvim sigurno, ne bi imali krova nad glavom, ni u tokaju, ni u kijevu. ni petar, ni ona, kućanik i kućanica nisu. bolji su kad điskaju i igraju polonezu i očeve dukate rasipaju. pavle na to saže glavu. varvara mu onda reče da ne treba uzimati petra ozbiljno. to je leptir, vrabac, petlić, koji je uočljiv jako, koji bi na višnjevskog, sigurno, nožem bio nasrnuo, ali koji ima dečje srce, dobro i slatko, koje ne može, dugo, da bude tvrdo. a kad se ljuti, to je samo zato, što je ona bila luda, u svojoj iskrenosti, pa je pričala, kako u ono vreme, kad su je udavali, i kad je petar bio isprosio, ona i nije znala mnogo, brak šta je to osim onog, što joj je pokojna katinka kazivala, uveče, kad bi legle da spavaju. petar je bio lepotan, mio, provodadžija ga je u kuću doveo, ali onda, iz duše da kaže, nije, u prvi mah, ni znala, za koga katinku udaju, da li za petra, ili njega, pavla. a nije znala, ni to, da li se ona isprosila, za petra, ili je, za njega, pavla udaju. tako joj matere u grobu, nekoliko dana, to je sve bilo pomešano, neizvesno, nerešeno. u glavi joj se sad se seća vrtelo. ona, eto, sad ima sina, i sretna je, ali, zašto da krije zašto bi to bilo sramotno i njega, pavla, voli kao da ima u sebi još jednu varvaru. ona, i kumrija, su, često, pominjale sudbinu, koja se tako igra sa nama, u životu. malo je trebalo, uvek su to priznavale, smejući se, pa da se jedna, ili druga, za njega, pavla, udadu. tako to biva u ženskom životu. varvara se glasno smejala u tom trenutku. setila se toga sada, kad joj se dete rodilo, i kad joj se našla ta podvodačica, koju prezire ali da mrzi ne može, jer i ona ima sina, od onoga, koga joj sudbina izabra, a ne ona sama. htela je to da mu kaže, da zna. bila je na pragu groba, dok se porađala, i vratila se sa tog praga, ni sama ne zna zašto, valjda zato, što se njegova žena nije vratila. sad kad ima sina, valjda će i petar prestati sa uvredama, sumnjičenjem, pa uvideti, da mu je ona dobra i verna žena. valjda je više neće sramotiti pred svetom, kao da je jalovica. posle prvog deteta tako joj kažu doći će, lakše, i druga, pa će i ona nastaviti život, ovde, kao što i druge žene nastavljaju da žive, posle prvog porođaja, ali dok god bude živa, nastaviće se ona to ne krije u njoj, i ta naklonost, koju prema njemu oseća. preklinje ih oboje, i njega, i njenog muža, da se ne sramote ovde i da ne sramote, ni nju, ljubomorom, kao da je ona kobila, koja se kao neka poleguša dobija, pa je treba čuvati. treba da ih je sramota. treba da čuvaju čest imena svoga. ona je šokica, uljez, među njima. pošla je, sa njima, kao što guska pođe u maglu, ali, sad, kad ima sina, neće više trpeti uvrede petrove, zbog njega, pavla vratiće se ocu, senatoru, stritceskom, u novi sad, ako samo još jednom u familiji, oko nje, bude, skaradnih reči, i svađa. to da zna. pavle, koji je bio iznenađen, i zbunjen, ovakvim dočekom, i onim, što je tako mirno, nasmejano, brbljala, ustade, pa reče da je došao, ne da sluša ženske razgovore, nego sa zlim vestima. ona se seća, kako su oni, isakoviči, pri prelazu iz srbije, videli, i ostavili za sobom, leševe matera, i popaljena sela, a on, ni za grob svog oca ne zna. smert je to što nas, poznanike, i familije, najviše, vezuje i zbližava. ušeprtljivši, dodade, da mora biti spremna, sad, kad je rodila, kad ima dete, da sve podnosi u životu, radi tog malog, nemoćnog, stvorenja, kome je život dala, a koje ne bi moglo da preživi, ni kad bi ga od sise svoje odbila. neka dakle bude čvrsta i ne sramoti smrt, nekog njoj dragog bića, kojeg više nema, i čiju uspomenu ne sme vređati, uzaludnom vikom jauka. varvara se na to promeni u licu i uzdiže na jastucima, prebledela. je li doneo vest smrti oca njenoga? pavle joj reče, mirno, da je bio u štapskvarteri vitkoviča i tamo čuo nekog fenrika simeona hrniča, koji je tek stigao u kijev iz varadina. on je doneo vest, da je njen otac preminuo. pavle se bojao varvarinog plača, i krika, i bezumlja, ali se ona samo trže, kao udarena od biča, i ustade, naglo sa ležišta. briznula je u plač, ali nije vikala. ne reče ni reči, nego leže opet i zari lice u kosu. tresla se od plača. ni sam nije znao zašto, i otkuda mu pade na pamet, to, ali pavle promrmlja da treba da se seti svoga deteta i da ne sme plakati. pa, zamuckujući, dodade da su mu sluškinje a ne reče petar rekle da žalost, i plač, matere, kvari mleko i dete ubija. ona onda diže glavu, kao da udarac bičem i ne oseća, pa poče, plačući, da mu priča, kako je oca, sanjala, u poslednje vreme, nekoliko puta, i kako ju je stalno milovao, i govorio joj, kao da je blagosilja. a nije smela ni da pomisli da mužu ispriča da se svaka poseta očeva završavala kletvama, za zeta. koliko nakjuče, kaže, pisali su pismo, sa petrom, koje su hteli da pošalju, preko lajtnanta bojanca, koji se u temišvar sprema. plačući, zatim, sve tiše, varvara reče pavlu, kako je smrt očevu u poslednje vreme slutila, i kako se spremala, još ove godine, da mu ode u posetu, kad bude rodila. ućuta, neko vreme, pa zatim, tiho, kao da nekog drži na krilu, prošapta, da je ona bila postala, otkad se udade, i u rosiju spremala, tom starom čoveku, sasvim tuđa. ali, eto, bio je tu. imala je nekog u kući čija je lula, iz druge sobe, mirisala, čiji su se psi umiljavali njoj, i sada, kad bi ga posetila. bio je tu. bio je živ. uvek je mogla na njega da računa. poslednji put ju je gledao dugo, suznim očima. reče joj da liči na svoju mater, koju je jedva i pamtila. imala je na svetu nekog, svoga. sad će joj se činiti da bi mogla da ga sretne, kad bude išla ulicama kijeva. da pozna, izdaleka, njegov hod, momački, a starački, u koji se štap njegov upliće, kao neka treća noga, ali koji je brz i čvrst, tako, da može reći, i među stotinu ljudi. eno mog oca. neće ga, sad zna, sresti tako, više, nikada. u braku petra isakoviča, tog leta, u kijevu, dete koje se bilo rodilo, izmenilo je mnogo štošta. varvara je sedela, kod kolevke, i nije skidala, sa novorođenčeta, oka. petar je hodao po štapskvarteri, kao bunovan, potpisivao hartije, pripremao svoj odlazak u nova mesta svog naseljenja, ali je u mislima bio, ceo dan, kod svoga malog sina. da bi brže stizao kući, jahao je konja. svet se na ulicama podolja sklanjao, od tog ludog jahača. i trifun, i pavle bili su kao prikovani, uz tu kolevku. dete je bilo postalo krug, oko kojeg se vrteo svet, u kući trgovca žolobova. a plač i vrisak tog malog stvorenja postajao je sve gori. ni mati, ni dadilja, ni trifun, ni pavle, nisu uspevali da uspavaju to detence. ono je vriskalo, kao od nekog nevidljivog bola. otac ga je nosao, ljuljuškao, mazio, ljubio, cele noći, kao neka senka. petar nije svlačio sa sebe, gaće, nedeljama. posle tako probdivene noći, neispavan, često se, ujutru, video, sa suzama u očima. dešavalo se da ne ode ni do štapskvartere, iako je tamo imao posla, nego da ostane, na avliji, na krevecu, tatarskom, u travama, ispod bagrenja, i sedi, satima, pognute glave, nad kolevkom deteta, koje bi celu noć plakalo, a zaspalo od svežeg, letnjeg, mirisnog vazduha, u senci, kad bi sunce odskočilo i prestao lavež pasa. u takvim trenucima, pavle bi ga zatekao, sa trikornom navučenim na oči, sa senkom na licu, sa pogledom umornim, kao u noćnika, kockara, udovca, kome nije više stalo do života. život je, međutim, tekao dalje, a taj mladi oficir bio je i sad visok, lep kao efeb, prav kao jela, sa lepim licem boje majskih ruža. ali mu nozdre nisu više drhtale od ljutine, od podsmeha, nego je često disao teško, kao da ga guši neki strah. varvara je primetila, na detetu, glavu, koja je rasla brže od tela, bila je uplašena, užasnuta, ali je ćutala. i petar je bio zapazio to, ali je i on krio, od žene, slutnju, koja ga je bila obuzela. stiskao je na grudi svog malog, zbrčkanog, sina, kao da pokušava, da ga sakrije od nekoga. bio je, svakim danom, sve nežniji, prema tom majušnom stvorenju, koje ga je gledalo, sitnim, praznim, bledim, očima, i zevalo, zagledano u pse, kod nogu petrovih, ili suncokrete, duž plota, ili u, ponekog, belog leptira, koji je dolazio i nad kolevku deteta, iznetu pod drveće, iza žolobovljevih magaza. iza kuće, tu, bilo je nekoliko avlija, i ambara, a uzbrdo, voćnjak i travnjak, pun mirisnih žalfija, kukureka, sa dva reda suncokreta, pored plota. pred štalama, pored jednog đubrenjaka, puteljak je vodio do jednog bagrema, pred kojim je bila klupa. neprestano se čuo odnekuda oštar zvuk oštrenja kosa, a nad glavom petrovom gukanje golubova, jednolično, i bez kraja. kao da nikakvog drugog posla na svetu nema, petar je tu, sedeći na jastucima, kao da su sedla, sedeo danima, iako ga je žena terala da iziđe, da ode do vitkoviča a da ga kraj kolevke zameni dadilja. kad bi ga trifun, ili pavle, našli tu, u senci ispod drveta, nepomičnog, ćutljivog, pa počeli da ga kore, i nagovaraju, da se ostavi deteta, petar bi nabusito digao svoje tanke, izvijene, lepe, obrve i počeo da čkilji i zeva. niko, kaže, ne treba da ga teši, ni zagovara. nema za njega sreće, zna. ma kud da ode, ma kud da se sakrije, stići će njega tastova kletva. kao polulud od straha, zgrabio bi dete, posle toga, i digao ga i počeo, ponova, da povija. a kad bi ga otkrio i podigao, njegov brat i bratučed mogli su da vide, koliko je telo, u tog malog stvorenja, smežurano, jadno, slabo, žuto. teška, kao puna vode, bila mu je samo glava. podigavši ga, neizmernom nežnošću, ljubeći ga, u sitne nožice, i kolena, petar bi tada stajao, tepajući sinčiću, kao da ga pokazuje, i brdu, u travama, iza leđa, i kući, i kućercima nizbrdo, i podolju, dole, i dnjepru, i vrbacima, i celoj stepi u daljini, pod oblacima. u očima tog mladog, stasitog, čoveka, bila je, u takvim trenucima, tolika nežnost i naklonost prema tom malom, ljudskom biću, da je neko slobodno mogao pomisliti da bi za to dete, taj čovek, bio pristao da da, i tu kuću u kojoj sa ženom živi, i to predgrađe, dole, naseljeno njegovim sunarodnicima, i sve te skele, čamce, žitarice, magaze, na reci, pa i tu reku ispod kijeva, pa i tu ravan, koja se, u beskraj, pružala, pa i svu lepotu tog letnjeg dana, sa nebesima, pa i svoj život. đurđe je govorio familiji, pre nego što je otišao, iz kijeva, da on, i on, voli svoju decu, ali da je sramota i ludost voleti svoje dete onako, kako petar, kaže, da će ga voleti, ako mu varvara rodi sina. ima na svetu toliki broj dece, tolikih roditelja, broj toliki, koliko je zrna peska u reci nepr tako je đurđe zvao dnjepar. a njegov brat, petar, hteo bi da njegovo dete bude, kao na nebu neka, usamljena, zvezda. e toga u ljudskom životu nema. u ljudskom životu deca su bezbrojna. početkom jula tog leta, međutim, slutnja petrova kao da se obistinila. njegovo dete počelo je da se trese, u plaču, od nekih strašnih drhtavica. petar ga je grlio, a varvara, plačući, bežala i nije mogla to da gleda. petar je bio, taman, odredio dan njihovog polaska u mirgorod, u želji da primi komandu nad jednim eskadronom ševičevih husara i učestvuje i on, na manevrima, koje je kostjurin bio naredio, za septembar, u okolini mirgoroda i kijeva, kad je ta dečja drhtavica počela. celo se lice grčilo i treslo, a usta, jezivo, drhtala. neki strašan plač pratio je tu drhtavicu glave i lica. a svaki put se činilo da je to kraj života tog malog stvorenja. kad bi se dete smirilo, užasnim, uplašenim, zagrljajima petrovim, otac ga je držao u ruci, i uspavljivao, kao da uspavljuje neko žuto, zbrčkano, jagnje, oderano, ili nekog malog, oderanog, zeca. bilo je strašno gledati, sa detetom u naručju, petra. prilikom jednog takvog napada, te drhtavice, deteta, petar je dugo pokušavao da, tresak glave i udova tog malog tela, smiri, poljupcima, zagrljajima podizao je dete uvis, kao da očekuje neku milost sa neba, a zatim klečao sa njim, stiskajući ga, na svojim grudima, kao da očekuje da ih zemlja proguta. trifun i pavle su, jedva, uspevali da smire petra u dane kad bi ta drhtavica deteta bila sve jača, a tog, pomenutog dana, pavle se rvao sa bratencem, divlje, dok je uspeo da ga savlada i da mu petar dete preda. uzalud je pokušavao da ga urazumi. petar je stiskao dete na grudi, uveren da, jedino na njegovim grudima, ta strašna bolest može da se stiša, a nije osećao koliko je divalj i očajan, taj njegov zagrljaj, kojim dete stiska na grudima. pavle je petra video, posle bitke, na konju, u snegu, pre sedam godina, posle jednog juriša na husare đenerala koji se zvao šever, a povlačio, kroz jednu strašnu zimu, iz praga. nije bilo hladnijeg, hrabrijeg, mirnijeg, ponositijeg, oficira, među sirmijskim husarima, u tim okršajima, od tog mladog korneta, petra. sad je morao da ga gleda, izbezumljenog, uplakanog, na zemlji, na kolenima, sa detetom podignutim prema nebu, koje je psovao, hulio, zajedno sa bogom u nebesima. urlikao je od bola. rosijski, pukovski, felčer, trikorfos, koga je trifun dovezao, pred veče, u kuću, tešio je oca deteta da ta drhtavica, iako je strašna, nije ništa. to je, kaže, trag pakla. žig našeg porekla. šala nečastivog sa ljudima. predlagao je puštanje krvi, petru. a kljukao dete, nekim praškovima, i davao mu maka da spava. nije to, kaže, ništa. proći će to. nasamo, međutim sa pavlom i trifunom felčer je priznavao da, za zabrinutost, ima mesta, da se boji da dete ne ostane, sa glavom, kao vodenjača, a može biti ne dočeka ni laste, idućeg proleća. grk, odlazeći iz kuće, ostavi za sobom jezu smrti, i miris prašaka iz apoteka, a ponavljao je, kao da samo nju žali, za varvaru, tiho, da ga ne čuje. sirota mlada žena. za to vreme, đurđe je javljao, iz mirgoroda, da je zemlja, koja je dodeljena petru, njemu, i trifunu, odlična, a parcela, sve trojice, ogromna, kao u spahija. prostire se, kaže, pored doneca, jedna do druge, tako da će moći da nastave život u rosiji, kao jedna familija, ili da se posećuju. ceo taj njihov kraj toliko je lep, toliko u njemu ima, drveća, cveća, tica, što pevaju, da se zove. rajevka. danju uspavljuje zujanje čela. a noću miris bagrenja. odumio je, kaže, što je bio naumio da se tuži. dobiće, za sekundmajora, sasvim sigurno. iako mirgorod liči na selendru, vrlo je ubavo mesto i u njemu se živi, dok im se kuće spremaju, veselo. carica je bila, ove zime, u moskvi, a govori se da će, ovog leta, doći do kijeva. ana je dobro i počela je da svira u harfu, kao u neoplatensi. harfu su morali da daju na opravku. bila je prepukla na putu, pri seljakanju. valjda je bila pritisnuta na levču? rukopis đurđev ličio je na svračije noge, u blatu. u međuvremenu, pored poseta gospože julijane višnjevskove, i sam višnjevski poručivao je da bi želeo da svoje drage poznanike iz tokaja poseti, u kijevu. a počeo je i da poziva, petra i varvaru. vitkovič im je pričao da je taj čovek moćan, i da se umilio kostjurinu. čuo je da je kostjurinu podneo molbu da mu se, u tokaj pošalje, kad mu već kolegija ne nalazi zamenu, neki, mlađi oficir, da mu pomogne pri otpravljanju serbskih karavana, iseljenika, koji se sele u rosiju. a u štapskvarteri se pričalo da je petra predložio. višnjevski se sprema, hitno, u sanktpetersburg, pa mu se žurilo. pavle mu je poručivao da će ga on čekati, u kući, kad bude došao u posetu. a varvara, kad sve to ču, nagovori, prekonoć, muža, da iz kijeva, što pre, odu. jedva čeka, kaže, da vidi svoju jetrvu. izgubila je oca. sad ima, pored svog muža, samo jednog, pravog, prijatelja na svetu, anu. petar onda reši da ode, da pođe, u četvrtak, četvrtog avgusta, na dan svetih, sedam, otroka, u efesu. tako stoji zapisano u jednoj čitulji, u kojoj je varvara, docnije, zapisivala svoju živu i umrlu decu. ta čitulja je, posle dužeg lutanja, stigla u zaostavštinu jedne njene rođake, u somboru, koja se bila našla, stritceskom, oko njegove sahrane, a kojoj je stritceski bio sav nameštaj varvarin, to jest njene, pokojne, matere, ostavio. ta rođaka, gospoža emilija, bila je udata, u oseku, za graničarskog kapetana, koji se zvao kuzman plemeniti gvozdenac. odlazak petrov, iz kijeva u mirgorod, sa svega dvoja kola i dva husara, odigrao se, pomenutog dana, još brže nego odlazak đurđev. i ne znajući zašto tako žure, trifun je varvarinu želju odobravao. ne valja, ne valja, što toliko čekaju, u kijevu. treba se naseliti, što pre, na tu rusku zemlju, koju dobijaju, jer može kostjurin i da se predomisli, pa da nastave život, gologuzi, u rosiji, sa svega dvatri dukata u silavu. sreća im se osmehnula, pa treba da je ščepaju. on ne misli da prima, natrag, ženu, kurvu, ali će tražiti decu svoju. ne nose oni, šestoro, ime kapamadžijino, gvozdinovo, nego isakoviča, koji su krv prolivali. a prolivaće je, i za rosiju, na tu zemlju, a ne na čohu, abu, i iglu. vitkovič mu je, kaže, obećao da će rusi tražiti, njegovu, a to znači i svoju, decu. pod jajca će on mitropolitu. pavle je govorio bratučedu da ne bi trebao da pođe, kad je mesec ušao u poslednju četvrt. ne valja putovati uoči preobraženja. trikorfos je, međutim, snabdeo petra svakojakim praškovima, koje treba detetu da daju, a dao mu je i pismo na jednog felčera, koga je horvat bio doveo, i naselio, u mirgorodu. felčer je opet tešio isakoviča da taj tresak u detetu nije ništa, a, uostalom, i kad bi to prvo dete umrlo, petar ne bi trebao da huli boga, nego da pusti život, da nastavi svoje, a gospoža varvara posle prvog deteta imaće i drugu decu. i da umre to prvo, nanizaće ih, možda, i sedmoro, osmoro. petar je grka posmatrao, čkiljeći, prebledeo. nozdre mu se behu tako skupile, od besnila, da je jedva disao. ako mu dete bude umrlo, kaže, neće biti duga veka, ni trikorfosu. grk je na to otišao, preplićući nogama, čudeći se šta ga je snašlo, i sa kakvim se to ljudima, i narodom, sastao, u kijevu. neka nova ljubav, neka velika nežnost, bila se, tih dana, pojavila, u braku petra isakoviča i varvare stritceski, oko tog deteta, u kijevu. to dvoje je sad živelo, kao što žive golubovi, u golubarniku. dodavali su jedno drugom dete, na krilo, na rame, pod grlo, kao da neku loptu dodaju. oboje su svoje lice gurali, u isti mah, u lice detetu, koje ih možda nije ni videlo. a kad se jednom nasmešilo, ili im se tako učinilo, počeše oko deteta da igraju. varvara je govorila pavlu da ima jednog sina u kolevci, a drugog, sirotog, namučenog, u braku. bilo je očigledno da joj je petra jako žao. milovala ga je, kad bi pognuo glavu, po licu. otac se deteta, siromah, u strahu da dete ne umre, u dete pretvorio. premire od straha, kaže, šta će sa petrom biti, ako bi taj mali lutkač presvisnuo. pitanje je da li će ona rađati i dalje, ili je rodila samo to jedno. jedva čeka da vidi anu i da uđe u svoju kuću. na sam dan njihovog polaska, iz kijeva, međutim, taj trus, u detinjem licu, pojavio se opet, uz vrisku i drhtanje ludo. srećom, i to je brzo, tog dana, prošlo, i dete je, nadojeno, zaspalo. sunce se rađalo, iza dnjepra, kad je isakovič prešao dnjepar, na levu obalu. trifun i pavle pratili su kola i petra, na konju, sve dok nije odmakao daleko. drum koji je za mirgorod vodio i nije bio pravi drum, nego neki širok put u prašinu, kroz travuljinu i baruštinu. iako su znali da će i trifun, kroz koji dan, pa i pavle, uskoro, biti u mirgorodu, varvara i petar su se oprostili od njih, sa nekom zebnjom u srcu, koja im je bila vidna, na licu. petar se poljubio sa trifunom, a poljubio i pavla, toplo, pa kao da je zaboravio svoj život, svoju brigu, dobaci im, da se nada da se neće poklati, kad ostanu sami, na povratku. neka, kaže, sačekaju, da se svi smire, na svom naselju, pa neka se posle, do mile volje, kolju, i igraju iz kola kučke, u mirgorodu. trava je bila tolika, na tom putu, kuda su, s vremena na vreme, projahali neki konjanici koji valjda u kijev idu da su se šarena kola petrova, sa svojim belim arnjevima, dugo videla, u zelenilu. pri rastanku, pavle oseti da petar ne veruje u dug život svog sinčića i da se pribojava da mu ne umre, na putu. bio je trikorn natukao na oči, ali ne da bi se branio od sunca, nego da bi prikrio, u očima svojim, svoju nesreću. zna, kaže, da je sve uzalud, ma šta radio kletva onog matorog šokca, stići će ga. kad se rastadoše od njega, trifun viknu husara, koji ga je pratio, pa dobaci pavlu da se žuri da se vrati. ostavlja ga, da jaše ukorak, jer šta bi razgovarali, njih dvojica, posle svega što se među njima desilo? začudo, međutim, trifun, ne ode ljutito, niti sa mržnjom na licu, nego reče pavlu da mu zavidi, što je tako sam u svetu, bez dece. ima trenutaka, kaže, kad mu se čini da bi rado kakva aramija bio, sam samcit, ovako na drumu, da ga niko nigde ne čeka, da nigde nikog nema, nego da može da okrene, konja, na koju god stranu sveta. neočekivano, tako, pavle se vratio, sam, u kijev, kad je petra ispratio. trifun je otkasao, kao da pred njim ode u stepu, u izvidnicu. trofim isakovič traži u kijevu svoju decu. iako su varvara i petar bili naterali trifuna i pavla da se pomire, to primirje trajalo je samo pred svetom. kad bi ostali nasamo, trifun i pavle bi se razilazili, psovkom. trifun je bio popustljiviji, pavle drzak i uvredljiv. sažaljevao je trifuna, ali ga je i prezirao. bilo mu je žao trifuna, samo kad bi ga video, kako po podolju zadržava poneko dete, pa ga miluje i mazi. liči, kaže, na njegovo, koje je ostavio, tamo, u daljini, u sremu. kad ostadoše sami, posle odlaska đurđevog i petrovog, iz kijeva, pavle i trifun su se sretali, samo u štapskvarteri vitkoviča, dobacivali jedan drugome poneku reč, pa prolazili, kao da nikad nisu plakali, na krilu matera, koje su bile jetrve. što je pavla najviše zabolelo trifun se bio, kad je višnjevski došao, priključio višnjevskom, a pratio, kao senka, dundu birčanski, oko koje su se tiskali mlađi oficiri. trifun se, međutim, očigledno, bio spanđao sa tom, grudatom, mladom, devojkom, koja je bila i žena, i ostavila dete, u tokaju. a kad bi ga pitali, zar ga nije stid, matorog, da smeta mlađem svetu, trifun bi odgovarao, da se rešio da odsada udara samo na mladonje. i njihove žene. živeo je u kući, koju mu je živan ševič bio ostavio, u kijevu, kod neke gospože, udovice, kapetana, koja je imala mladu, vrlo mladu, ćerku. čuo je, reče varvari, da pavle brblja, o nekoj materi i ćerci. njegov bratučed, podli, prepodobni, udara, u toj priči, na mater. on, trifun, rešen je da udara na ćeri. kumra, njegova, surutka, dala mu je dobar primer, kad je ostavila muža i uzela, ocu, decu, a vucara se, kako se čuje, sa nekim fenrikom, balavcem. e, i on će tako. sve što je prešlo tridesetu, ofucano je. ne vredi mnogo. imaće, kaže, sve te, starije, sa sobom, i na drugom svetu. nego da uhvati nešto, dok još može, što će ostati za nama, ovde, na zemlji, u proleću, vidno i milo suncu, kad on bude bio već u grobu. jednom rečju, trifun je u rosiji tražio samo mlado. bio se pročuo i sramotio je familiju. pavle ga nije više viđao, samo je o njemu slušao. a čudna i neverovatna je bila ta promena, zaista, koja se zbila sa trifunom, na putu u rosiju, i u kijevu. on je doveo skoro sve svoje ljude, seratlije koji su sa njim, i popom todorom, prešli iz srbije u hrtkovce. a bio je omilio kostjurinu, jer je, slučajno, i pre no što je u kijev stigao, tukao se i krv svojih ljudi prolio, zalutavši čak na moldavsku, tursku, granicu. trifun je, od prvog dana u rosiji, počeo da teče, sjajnu, vojenu, karijeru. nehotice. slava bogu. bio je popeo sebi pedeset i tri godine, na svoja leđa, ali se taj matorko, koji se pod njima, u temišvaru, bio pogurio, sad, u kijevu, ispravio. bio se u kijevu, kao i đurđe, još više raskrupnjao, a koračao je, kao da mu noge rastu. dugim koracima, koje nije mogao da uhvati, u hodu sa njim, niko. trifun se bio u kijevu prvo pojavio u rosijskoj, pehotnoj, uniformi, zelenoj, ukrašenoj crvenim reverima. višnjevski mu je, međutim, nabavio, za odlazak u mirgorod, plavu kurtku, po modi knjaza rjepina, srebrom nakićenu. redov je, u to doba, u kijevu dobijao, sedamdeset kopejki, na mesec. kapetan petsto, a polkovnik rubalja osamsto, godišnje. kostjurin je trifunu isplatio, za porciju, put, i odštetu, tri puta toliko. trifun je sve to potrošio, na kocku, na konje, na ženske. njegova misao, kaže, biće sad, do smrti, ona, koja se može izraziti formulom, kojom je višnjevski izražava. u se, na se i poda se. trifun se u kijevu bio promenio, i u licu. to lice je sad bilo tvrdo, kao srebro za medalju, izrađenu u kamenu opalu. nije više ličio na omatorelog konja, ni ovna, nego na neku zver, grabljivu, nosat sa očima, ne više u pepelištu sivom, nego u nekom srebrnom sjaju. bio je namirisan i mirisao je i brke, koje je pomadirao. nisu više visili, u čorbu. čak se i svojih, krupnih, žutih, zuba stideo, pa ih je, pepelom, belio, i karamfilčićem mirisao. nije više sedeo u oblaku dima. nego je i on, burmut, šmrkao, i gromko kijao. a kad bi kihnuo, dodao bi, pred gospožama, uljudno. no. izvinjat. prostite. tako se, veli, kaže, u velikom svetu. tako mu se pričinilo da je, od višnjevskog, čuo. trifun je imao da ide, u mirgorod, prema naređenju, avgusta, dvanaestoga, na dan svetog fote. dobio je parcelu zemlje, kao i njegova braća, na donecu. a na manevrima, na jesen, imao je da se pojavi u ahtirskom, konjičkom puku. ali, iako je sudeći po pismima pavlovim, njegovoj braći trifun živeo u kijevu, pust, nemoralno, pavle je, docnije, priznavao da je tog leta, trifun, u kijevu, otpočeo, odmah, proces, da dobije od žene svoju decu. tražio je i razvod od kumrije. njegov pop todor, i prota bulič u mirgorodu, tvrdili su da će, možda, crkva pomoći da dobije decu, ali da ne može biti, ni govora dok mu je prvobračna žena živa o dozvoli, za drugu ženidbu. vitkovič, pa i kostjurin, bili su obećali trifunu, sasvim sigurno, decu. višnjevski je savetovao trifuna da optuži ženu, da mu je pokrala kuću, a da decu traži, na osnovu svog pasoša, koji mu je austrijski dvor odobrio. ne može njegova žena da zadrži decu, koja su u ruskom pasošu. koja su rusi, od onog trenutka, kad ih je u pasoš uneo. kostjurin je obećavao da će se pisati u vijenu, u toj stvari, kajzerlingu, pa je uveravao trifuna da mu austrija mora izdati decu. što je bilo najluđe, vitkovič je pričao da štapskvartera zna da je fenrik, ili kornet, vulin, kumru napustio, a da je kumra u drugom stanju. takvo je, kaže, pismo došlo u štapskvarteru i familiju, u odgovoru na molbu trifunovu, generalkomandi u oseku. vitkovič i kostjurin su bili voljni da pomognu trifunu, ali su morali da vode računa o otmenosti vulina. njegov ded, vulin potiski, dobio je bio medaljon od petra velikog, kad je 10.000 srba, caru rosijskom, nudio. istina, taj medaljon je bio ukraden vulinu, i ševič ga je kao da je njegov u kijev doneo, ali je, sve to bilo jako zamršeno. ima da se pazi, da se pitanje trifunove dece ne umeša u to. tim više, što je gospoža kumra bila izjavila, u varadinu, u generalkomandi, da je ona voljna da decu dovede, ocu, u rosiju. uoči svog odlaska iz kijeva, onda, trifun je poručio gospoži kumri, sa kojom je deset godina živeo i šestoro izrodio, da bi najbolje bilo da se davi u begeju. želeo bi da je vidi mrtvu, a ne da mu ona dovodi decu u rosiju. daće ona decu, profozu. čestnjejši pavel isakovič čuo je o svemu tome, ne samo zgražajući se na gadost ljudsku, nego i na brzinu, kojom je višnjevski uspeo da trifuna koga u tokaju nije ni da vidi hteo obrlati, i ošamuti, kao da su sisali istu majku. tih dana je vitkovič imao i od vuka isakoviča pismo, koji je javljao da je bolan, i da želi, pre nego što umre, da čuje, da pavle ne hoda kao pas, po svetu, nego da se oženio. to, da mu se kaže, da je amanet, i poslednje, što mu je poočim tražio. pavlu ni inače nije bilo, tih dana, lako. đurđe, koji je u prvom pismu opisivao naselja kud ih šalju kao raj zemaljski, spahiluke, lepotu, gde cveće miriše i čele zuje, poručivao mu je, sad, da zna, da odlaze na plodnu, ali pustu, zemlju, gde nije sigurno, ni to, da će imati krov nad glavom, za zimu. a okolni, zaporoški, kozaci, prete im. pukovi, koji se formiraju, izgleda, biće upotrebljeni da se krve, na graničnom području. kostjurin sprema, horvata, na poljsku granicu, a njih, da napadaju krimske i odžakovske tatare. neka to kaže vitkoviču. vitkovič je, tih dana, bio zlovoljan, i tvrdio je da, već osam meseci, nije primio platu, pa je bio ljutit, da mu pavle dolazi i donosi rđave vesti. vikao je, ako nema da mu javi nešto lepo, da mu ne izlazi na oči, u njegovom domu i familiji, nego neka ide u štapskvarteru. pavle se onda mahnuo, i trifuna, i vitkoviča, i kostjurina. povukao se, u kući trgovca žolobova, u ćutanje i samoću. do njega više i nisu dopirale vesti, o naseljima prema turskoj i tatarima, na krimu, čak nije znao ni za ukaze, koji su stizali u štapskvarteru, a koji su, jasno, nagoveštavali da će njihov zadatak biti da postave straže na granicu poljske, jer ukrajinci beže u poljsku, mada ih sprečavaju. pavle je čuo, tamo, da se zida tvrđava, nedaleko mirgoroda, koja će nositi ime carice i da će oni, i njihove seratlije, zauzeti mesta, od ušća kovarlike, do izvora tura, pa do ušća kamenke, pa do izvora berezovke, pa do ušća ameljnika u dnjepar. pavle je prolazio u štapskvarteri, pored tih, geografskih, crteža, koji su se radili, za kostjurina, kao da se njega to ništa ne tiče. kao da neće, ni da čuje, kud se, i on, i njegovi bratenci, naseljavaju i nestaju. čuo je samo da nije baš sigurno da će dobiti zemlje, koliko spahije, nego da će im biti dato, koliko i rosijskoj landmiliciji i vojenim penzionerima. gramata, međutim, o zidanju tvrđave, prema planu artiljerijskog generalmajora ivana feodoroviča gljebova, zaista stiže. kao i donacija horvatu, šanca krilov. kao i donacija slavjano serbije, ševiču, sa šancem, doneckoje, pod datumom maja petog, i ukaza, dvadeset i devetog. imperatrica je dakle bila održala obećanje. serbske molbe stizale su, posle toga, kostjurinu, celog leta. većina je počela molbom za viši čin, i odštetu selidbe, jer su, pri othodu, rasprodali svoje imučestvo, ni za polovinu cene. kostjurin je, u svakoj molbi, imao da čita. ishođajte menja. horvat je, pre godinu dana, vikao, pred senatom, u sanktpetersburgu, u februaru, da su narodi, pravoslavni, serbski, makedonski, bugarski i vlaški, željni da rosiju služe oružjem i krvlju. plan njegov je bio. po dva husarska i dva pehotna puka, od doseljenika, svaki po 4.000 ljudi i 1.000 grenadira. u mirno doba, dozvolu trgovine, po krimu, moldaviji, poljskoj, rosiji. tražio je da nikakav drugi narod ne živi, od kamieneca do poljske granice, i da svaka husarska i pandurska rota ima prava na mehane i mesarnice i druge trgovine. tvrđave da se zidaju, kulukom. i uspeo je. plan je bio potpisan. oni, koji nisu imali oružja, dobijali su, uz to, karabin, i dva pištolja. gljebov je dobio instrukcije da plan ostvari. zlo je bilo samo to, što je horvat obećavao sve nove hiljade, koje će se doseliti, a već godine 1753, u letište i prihvatnu stanicu, u kijevu, nije dolazio niko. ili tek poneki pojedinac, koji je, kao puž, nosio sa sobom, na leđima, i svoju kuću. austrija je bila zabranila tog leta, selidbu. oberstlajtnant iz čanada, jovan ševič, vodio je, već 1742. godine, deputaciju u vijenu i pokrenuo pitanje iseljenja u rosiju. u novembru 1750, dozvoljen je bio pravi plebiscit narodu, u moriškoj i potiskoj krajini. generalauditor harer uzalud je podnosio tužbe, protiv ševiča. iseljenici, u rosiji, već godine 1723, išli su u rat na persiju. četiri godine pre isakoviča, ode i petar tekelija. ali se i austrija bila probudila, sad. počela je da zadržava iseljenike, i ružnim, i lepim. u štapskvarteru vitkoviča stizali su oficiri, koji su donosili vesti, o onima, koji su rešili, tog leta, da ostanu, pa su nagrađeni, bogato. fenrik nikola dudvarski, u adi, dobio je 44 lanca zemlje. fenrik gavrilo ilijevič, 44 lanca. isto toliko i fenrisi, maksim mirilovič i vuja voinovič. sva trojica u feldvaru. lajtnant sava karapandžič, maksa ninčič, lazar međanski, 58 lanaca. sva trojica, u kanjiži. kraj sveg saveza, koji je austrija imala sa rosijom, od godine 1746, imperije su se, tako, otimale o plaćenike jednog malog i nesretnog naroda, koji više ništa, sem svoje krvi, nije imao, da daje. imperatori austrijski da bi ih iz turske primamili u hrvatsku pisali su im da će im predati, i drage volje darovati, svakom posebice, prema zasluzi, koliko se osvoji polja, kotara i kaštela, kao zasluženu nagradu. agris, pagis, et castellis, con dinga praemia. dozvolili su im da i svoje litije obnose ali samo kroz crkvenu portu. a plaćali im i popove, koji će ih pričešćivati, samrtnike, na ratištu. austrija je, tako, bila stigla, još godine 1718, u srbiji, na moravu, a u vlaškoj na alutu. a kad je sklopljen mir, zabraniše im da zidaju crkve, a ko je umro, bez naslednika, imanje mu je išlo carstvu. i kad su selidbe u rosiju bile u punom jeku, marija terezija im je popuštala, jer je načinila savez, sa caricom rosijskom, koja je, kaže, takođe te vere, koju i oni ispovedaju. u isto vreme, međutim, u njenom kabinetu, izrađen je elaborat, da ih od ruske vere prevedu u uniju. das elaborat neben den plan einer verbesserten einrichtung der unionwerkes. kroz koju godinu i to se zaboravilo. udariše sto batina popu aleksi gaćeši, na klupi, u ogulinu. a da im, ovaj svet, ulepšaju, đenerali su sadili dudove pored puta. dudove u banatu. a batine. an der unaischen grenze. ali ni batine nisu škodile tom narodu. i lička, i otočka, i ogulinska i slunjska i banijska regimenta austrijska, dolazile su, sa unske međe, u vijenu. a ko god ih je ugledao, na pesmu se njemu dalo. to što je i tog, ofucanog, kapetana, titularnog majora, graničarske milicije, trofima isakoviča, u kijevu, toliko izmenilo, ni to nije bilo ništa drugo, nego taj nagon da se živi koji je u njemu proklijao kao jedno zrno, iz bezbrojnog klasja, živih i mrtvih, u tom narodu. na trifunovom mestu, hiljade i hiljade, njegovih sunarodnika, oživeli bi bili, isto tako, kao iz mrtvih, samo da je neko nad njima ispružio, da ih zaštiti, ruku, i dao im hranu. uzalud mu je đurđe govorio da je, u starca, mlada žena, bijeda gotova. trifun mu je odgovarao da se žena smiče i namiče, i da će se, odsad, pa do izdihanija, držati, ne onih što imaju šestoro, nego onih, čije dojke rastu, a prsluci pucaju. šta je višnjevski, sa trifunom, hteo, to je pavlu postalo jasno, tek kad ču da sad postoji molba višnjevskova, kostjurinu, da trofima isakoviča postave, za šefa misije, u tokaju. to je, kaže, kavaljer, iz čuvene familije, zna austriju, a razume se i u vinu. čim se bude oslobodio bračnih lanaca i dobio decu svoju, misli da uzme njegovu svast, gospožicu dundu, birčanski, ot mol. a kad je pavle prebacivao, brigadiru vitkoviču, njihovom rođaku, da mirno gleda svu tu sramotu, vitkovič mu, turobno, odgovori da je nemoćan da se hvata pojaske, sa višnjevskim, koji se umilio kostjurinu i može, jednog dana, i kostjurina, zameniti. svu ovu dolinu duž reke dnjepra, kažu, držali su neki višnjevecki kao vladari pre sto godina. višnjevski sad priča da su to njegovi preci. a pokazuje i neke papire, kao dokaz, da je tako. svi mu veruju, čak i kostjurin. isakovič se na to zgražao. zna se, kaže, ko je višnjevski, znaju i dva brata rakosavleviča u budimu i trandafil. po ocu je srbin. iz sela višnjice. došljak u rosiji, kao i svi drugi. to treba rusima reći. rečeno im je, ali ne veruju. primaju mito, dengi. a ko god je zucnuo, nešto slično, među njegovim sunarodnicima, višnjevski ga je u arest smestio, gde će otruliti u gvožđu. a kad pavle poče da viče, kako je sramota o tome ćutati, i da treba, istinu, reći, kostjurinu, vitkovič mu podviknu. idi, pa mu kaži. nije, kaže, višnjevski, ni prvi, ni poslednji, među njihovim sunarodnicima, koji u rosiji priča laži. a objavljuje sebe plemićem, šljahtićem. ima i drugih, koji su nabavili atestate ot raguzijan, za novac, da su grofovi venecijanski, pa se, kao grofovi, šetaju po moskvi i sanktpetersburgu a prima ih i carica. isakovič na to zaneme. zar je i to moguće u tako silnom, velikom, carstvu, gde jezik saseku, i knutom biju, za sitnicu? to znači da, kad budu pošli, da svete kosovo, u rosijskoj armiji, na čelu njihovom jahaće neki višnjevski, kukavica, lažov i bludnik. on je taj, dakle, kome je povereno da serbsku miliciju, u rosiji, sahrani, da joj skine crvene gunjeve i da joj rosijski mundir obuče? to je dakle kraj, u koji su, odrpani, stigli, oni koji su bili, krvavi, doprli, do dalekih zemalja, koje se zovu provansa i ešpanja? tako se dakle svršava slava armije, koja se tukla, sirota, ali česna, i slavna, po olandiji, po prajskoj i na rajni? još se, ni suze, na njihovim licima nisu sasušile, ni zamuknuo jecaj matera i sestara, a eto će, opet, krenuti, i vodiće ih, i obući, višnjevski. još pre nekoliko godina, so se u kijevu plaćala jedan kopejak, a tog leta su je, šest kopejki, plaćali. tako se dakle pripremaju ratovi? isakovič je, međutim, uzalud kukao. višnjevski je bio pred putem u sanktpetersburg, a poručivao je pavlu da će ga ako ne dođe da mu se pokloni strpati u arest, za uvredu veličestva, u arest, iz kojeg ga niko živ neće moći izvući. a kao da je hteo da punoj čaši doda i jednu kap smeha, višnjevski je, za trifuna, koji je polazio u mirgorod, i pored svasti, dunde, našao lepo društvo. gospožu andreovič, kapetanicu, za saputnicu. čijeg je muža zadržao sebi. trifun zaista krenu, iz kijeva, za mirgorod, veselo se kikoćući. dan kada je pošao, sa gospožom sofikom andreovič, i njene dve ćerčice, bio je, tog avgusta, dan poslednje mesečeve četvrti. trifun je poručivao pavlu da je to trenutak za udovca. kad na prvom prenoćištu, gospoža uspava svoje male ćeri, on će, kaže, doći, da joj pomiluje decu, kao da su njegova. a gospoža će to, veli, jedva dočekati. čuda prirode i ljudskog života. čestnjejši pavel isakovič sada već volkovič ostade, posle odlaska trifunovog u mirgorod, sam, samcit, u kijevu. za njega je, međutim naviklog da celog života živi u zajednici, u familiji isakoviča, kao što laste, kao što stado, kao što kurjaci žive ta samoća postala još teža, nego bivša njegova samoća u familiji. kuća trgovca žolobova ostade sad sasvim prazna, u njoj se čuo još samo tih hod sluškinja i slugu, ali smeh, ne. pavlovi koraci, u čizmi, tupo su odjekivali na podu od lipovog drveta, kao da neko lupa na kapiji. avgust mesec, te godine, u kijevu, i iznad podolja, bio je vruć, pa su svi pendžeri na kući bili skinuti. kud god pogledao, hodajući po kući, ili sedeći u hladovini, pavle bi gledao u polje, video reku, vrbake, šumarke, redove jablanova, red skela i čunova, i beskrajnu ravan u travi, dole, na drugoj obali. bilo je pravo čudo, kako dnjepar treperi, noć i dan, ujutru, u podne, uveče, a svaki put drugače, i u drugoj boji. kao posrebren, kao pozlaćen, na suncu, na mesečini, a teče mirno i odlazi. samo kad mu se priđe, sasvim blizu, čuje se da huči i šumi. šta priča? pomisli isakovič, jedno veče, zagledan u reku. na šta seća? na kikot ljudski, ili plač? čudo je bilo i kako, iz dana u dan, tolike skele i toliki čunovi, sa jedrima, mile po vodi, kao beli leptirovi. kako, dug, dug, red jablanova, nepomičan, stoji. kako step beskrajni, ukrajinski, zeleni u večernjoj rumeni, u kojoj se sve smiri. sve su to pomisli pavle, zamišljen neki isakoviči, i oni. pa se kreću, idu, prolaze, kikoću se, plaču, a ne bi znao reći, ni ko ih tera, ni šta traže, ni kako nalaze svoj put, tako mirni, a veći nego ljudi, veliki, ogromni. besposlen nekoliko dana, pavle je tako sedeo po kući, kao što je njegov trifun sedeo i pušio, u mahali, kad mu se brak počeo da kvari. i pavle je sad bio stalno u društvu svojih čibuka i video se samo u oblaku dima. i kuća se bila oko njega stišala i niko mu nije dolazio, dok je provodio dane sa kamišem u ruci. sve se bilo u njegovom životu smirilo. posle tolike žudnje, huke, buke, tolikih svaća, i rastanaka, razgovora, i molbi, eto, postigao je bio, što je želeo, i našao se u rosiji, kud su, i on, i svi isakoviči, već godinama, tražili da budu pušteni. a sve što je sebi nazidao, za to vreme, u vetar, eto, sve se ruši. a te ruševine su žalosne, iako su nevidljive, kao što se i vetar ne vidi. podstrekao je bratence na selidbu, iz otečestva, a pokazalo se da je taj put u prebezmerne žalosti vodio. petar, od ljubomore, sramotne, eto, kao ludi, gubi sve što mu je žena imala, a varvara je došla da neko polumrtvo dete mužu rodi. đurđe se promenio sav, a za viši čin oficirski, valjda bi i decu i ženu ostavio. ana će do smrti za ljubavlju da žali i za svojom agripinom plakati. a trifun, strele ga, matorog, ubile, onako dobar otac, onako prosed, poštovan, sav se poajgirio na putu u rosiju. a šta on? neki ded i otac njegov u njemu živi, iz servije, koju su sa austrijancima napustili, pa se buni. ne trpi laž vijensku, svet hrišćanski, koji nije hrišćanski, ne trpi ni turke u svojoj mačvi, a plače za svojom servijom, koju više, otkad se i iz srema iseliše, i ne vidi. pa šta? je li se nesretni nacion njihov digao iz onog jada i mraka, ili je utonuo u ona blatišta u bačkoj, u sirkbari, kud su popa todora naselili? je li se sirkbara, u hrišćanskoj zemlji, pretvorila u neki predeo bajni, u kom cveće cveta i čele zuje, bulke crvene i tikva žuta zri? kad ratovi prođoše, ponudiše im da budu paori. jesu li se obukli u svetlo oružje, i vratili se, u oklopu, srebrnom, na ratišta svoje zemlje, pobedonosni, kao arhangeli? vraga. dođoše ovamo u gomilici, odrpani, kao prosjaci. vitkovič, eto, brigadir, a čeka na platu, osam meseci. a servija? dolaze ljudi sa save, u štapskvarteru, a kad iz tokaja stignu, pričaju, kako je sad mir u serviji, ali za njih, koji su vijenu branili i poslednji se pred turcima povlačili, koji su prvi iz sente, krvavi, pod belgrad bili stigli, povratka nema. bubnjevi janičara su ućutali, ali su turci u serviji ostali, a kad sunce zađe, pevaju tamo, bogu, mujezini, opet, kao što su tri stotine godina pevali. njihovi sunarodnici opet su se u zemunice sabili, a sela su u zgarišta utonula i ni jedno zvono ne zvoni. nema ni popova, kažu, da samrtnike uteše, i sahrane one, koji su umrli. neki novi popovi dođoše, grečeski, i molitve čitaju i živima, grečeski. a cede paru od sirotinje, i kad se rodi, i kad u znoju lica svog, izdiše, na samrti. niko ih, međutim, ovde, u kijevu, za serviju ne pita. nego da čuvaju poljsku granicu. čak se i to šapuće, da će knjaz, veliki, petar, prajski da ih komandira i da će ih prajskom kralju odvesti. sve se dešava drugače nego kako čovek naumi. sve se zbiva drugače nego što je očekivao, i ovde, u rosiji. vitkovič, koji mu je bio rođak, obećavao mu je da će mu pomoći da iz kijeva ode, čim se kostjurin malo odljuti. a dotle mu je bio udesio, preko felčera, grka, invalidu, do jeseni. brigadir mu je tražio samo jedno. da se oženi. nisu to samo pisma vuka isakoviča tražila, koja su u sremu pisali, nego su to pavlu, svi, a pre, a posle, tražili. činilo se da su svi željni, da žele, da se veza između njega i njegove mrtve žene prekine. treba, kažu, treba da je zaboravi. treba da se oženi. čim bi čuli da je udovac, i grenadiri, i sunarodnici, i podolje, i kijev, i štapskvartera, i gospože, svi bi ga ženili. kao da su se svi živi stvorovi oko njega u provodadžije pretvorili. nije mogao proći, stati, sesti, kraj neke devojke, a da je ne počnu hvaliti, podmetati, nuditi. greh je, kažu, protiv boga i ljudi, udov biti. vitkovič je tvrdio da kostjurin brzo zaboravlja, i prašta, iako je ludački strog kad kazni. kad otpočnu, septembra, kijevski manevri, vitkovič je obećavao pavlu da će ga predstaviti ponova kostjurinu i sve će se dobro svršiti. tako je avgust mesec prolazio, a pavle se trudio da što manje izlazi brigadiru, ili kostjurinu, na oči. postao je bio redak i u štapskvarteri. redak i na sajmovima podolja, koji su bili čuveni. sedeo je kod kuće i provodio najviše vremena, kod svojih vranaca, u štali. sluškinje su ga uveče videle, kako, uz sveću, pilji u neku knjigu. bio je to život jovana zlatoustog. knjigu mu je bio poslao višnjevski. iako je, i familija isakovič, u temišvaru, imala, u svom prtljagu, i neke sramotne, nemecke, knjige, sa crtežima franceskim, nad kojima su žene cikale i vriskale, a koje su kirasiri, iz vijene, nabavljali, naročito, neženjeni, isakoviču se jovan zlatousti dopao. nije knjigu višnjevskovu bacio. familija isakovič, a naročito pavle, iako su i onakve, nemecke, knjige sricali, voleli su sve što je sveto, nadzemaljsko, čudnovato. a čuda najviše. iako je pavle bio uzeo trideset i osmu, stasit, rmpalija, on je, kao i njegovi bratenci, bio detinjast, nežan prema ženama, a željan nekog lepšeg života, nego što su ga imali. radoznalost, za čuda, i svetitelje, za sve što je natprirodno, mešala se u tih grubih, jedva pismenih, oholih, oficira, u svakidanjem životu, kao što se u njih, u pravoslavlje, sujeverje mešalo. verovali su da se mati, kad ugleda mrtve sinove, može, od bola, raspući. iako je taj svet iza ambara svršavao nuždu i žene svi su oni bili željni nekih, dirljivih, ljubavi, dobrote kod ljudi, a kad su voleli, voleli su i u grobu. kao što su, za lepu burmuticu, u emalju, ili lepa dugmeta, za lep, vijenski, kamuzil, za neki pojas od srebra i sedefa, za bečke, mirisave, sapune, davali, sve, iz džepa, tako su i za ljubljenu ženu, kad bi se zaneli, bili gotovi da život dadu. u strahu da mu žena ne umre, na teškom porođaju, petar nije mogao da je gleda, kako se muči, nego je vikao da bog da umro on, a ona nek mu živi. trifun, koji je pucao na pavla, nije bio, u ratu, ubio ni jednu ženu. niti su to radili, ni njegovi husari. taj iseljenik, pavle, u elisavetsku rosiju, nije život zlatoustoga čitao kao bogoslovsko delo, nego kao čudo, u ljudskom životu, kao neku bajku. višnjevski mu je poslao tu knjigu, da mu se naruga, ali je isakovič, u tom životu ljudskom, uživao. kad bi ga sluškinja trgovca žolobova koja je imala dah kao oluja zatekla, sa tom knjigom, i svećom, uveče, on bi je pogledao, kao da je neko providno priviđenje, pa bi nastavio da čita. okrenuo bi glavu od nje, a ona bi onda, tiho, izišla. kad bi mu se lojanica ugasila, isakovič bi iz mračne noći, dole, ugledao dnjepar, kako treperi, i predgrađe podolja, iz kojeg se orila, do zore, pesma njegovih sunarodnika. nebo bi bilo osuto zvezdama. pavle bi onda razmišljao. gde će, i kako će se završiti i njegov život, koji nimalo ne liči na život zlatoustoga. čudo je bilo u tome, kako se nikad ne zna, šta budućnost nosi, ni u životu najskromnijeg i najsiromašnijeg čoveka. pri kraju avgusta, mesec je, u kijevu, te godine, bio sve svetliji, a u subotu, dvadeset i sedmog, na dan prepodobnog pimena velikog, pun. uoči tog dana, pavle usni da mu je došla žena i da ga miluje nežno, nežnije nego što ga je ikad milovala. reče mu da ga ona voli, a da ga voli i varvara, koja plače, jer je izgubila sinčića. kome je bila nadenula ime pavle. iako isakovič nije verovao u sne, a govorio, kao i njegovi sunarodnici, da je san laž, a bog istina, isakovič se probudio teško, iz tog sna. obuze ga neka slutnja. njegova familija nikad, nije bila sretna. kad se trže iz sna, na nebu, iznad kijeva, bilo je još mnogo zvezda, a i one su sjale i treperile, u geometrijskim formulama, kao neki eskadroni, koji egzerciraju na nebu, samo što nisu sastavljeni od ljudi i konja, nego mesečine i bisera. poznao je onu među zvezdama, koja je zornjača. naježen i ražalošćen od sna, koji je te noći imao, pitao se onako neispavan i užasnut, što se zvezde, katkad, toliko sjaje, tresu, zašto trepere? je li moguće, da, kad padaju, neko, negde, u tom trenutku, odlazi sa ovog sveta? zar smert koju mu je pop mikailo protumačio, utešno, kao sitnicu, kao zrno peska u moru ima toliku cenu, i kad je samo smert jednog, jedinog, ljudskog, bića, zar je to toliki događaj, da ga zvezde obeležavaju na nebu? pred veče, tog dana, dođe poruk u štapskvarteru, da je dete premijerlajtnanta petra isakoviča, u mirgorodu, umrlo. pavle je bio kao gromom poražen, da mu se san ispunio. i njihov život, život isakoviča, prekidaće se i produžiće se, dakle, zauvek, tu, u rosiji, gde, šta ih čeka nisu znali, i ne znaju. drugače nego što je nameravao i očekivao. u neizvesnost i daljinu. familija isakovič, koja se beše razišla iz popaljene servije, a razišla i u sremu, i temišvaru, razići će se, dakle, i u kijevu. njegovi bratenci, đurđe i petar, i njihove žene, mladi su, pa će imati, pored mrtvog sinčića, valjda i živu decu, pa će se smejati, jednog dana, i mesecu, na nebu. jedino će on, među njegovim bratencima, ostati, bez dece, sam, udov. sa njim će izumreti jedna grana isakoviča, u sremu. ženu, koju voli, ima mrtvu. a njihovo dete, isto tako, nije živo. pri smrti petrovog sinčića, tako, isakoviču se, prvi put, pričinilo da je udovištvo nedostojno čoveka, velika nesreća, beda. sećao se kako parovi njegovih bratenaca kreću, polaze, sele se, i kad im nije lako u životu, sa nekom veselošću. odoše iz temišvara, đurđe i ana, petar i varvara, smejući se zlim snovima, pa i mesecu. smejali su se i tome, da odlaze, po đurđevom kalendaru, u julu, a po varvarinom, šokačkom, u avgustu. i to im je bilo smešno. pavlu se međutim, tih dana, ti odlasci njegovih sunarodnika, kroz svađe, pijanke, siromaštvo, psovku, učiniše nešto grozno. on je bio zadržan u kijevu, kao u nekom apsu. đurđe i ana, petar i varvara, pa i njegov ludi trifun, odoše, kao da u neke svatove idu. dan je bio lep, kad su polazili. usedali su konje i peli se u kola, sa onim lakim, iako tužnim osmehom, kojim mladi parovi odlaze na put, ili u selidbu. isakovič je, pri kraju avgusta, provodio dane samo u štali. iako je imao nekoliko slugu, sam je češljao, svojeručno, repove svojih vranaca i njihovu crnu grivu. dugi repovi isakovičevih vranaca pročuše se u kijevu. po ceo dan, tog avgusta, pavle nije u kijevu napuštao kuću. njegov život bio je kao stao. međutim, kao što to biva, često, u ljudskom životu, iznenada je, opet, i krenuo. sasvim slučajno trećega dana, posle onog dana, kad je primio vest da je petru, u mirgorodu, sinčić umro, kostjurin je ceo garnizon, u kijevu, na dan aleksandra nevskog, oterao u crkvu. sasvim slučajno, isakovič je zamolio da mu se dozvoli iako je bio stavljen na invalidsku listu da prisustvuje paradu. kostjurinu se to dopalo. naredio je vitkoviču da isakovič ima da jaše među oficirima u njihovom štabu. tako se desilo da je pavle video, i manevre, u okolini kijeva i mirgoroda, koje je kostjurin počeo u sredu, sedmog septembra, te godine, na dan svetog mučenika sozontija. video je i svoju kuću, gotovu, sastavljenu, od lipovog drveta, u bahmutu, koju mu je kapetan ukšumovič bio spremio, sa kojim je konje, od tatara, kupovao, i po kijevu prodavao. kuća je bila u jednoj udoljici, koja je sva bila u bagrenju. kukuruz i suncokreti, oko nje, imali su visinu čoveka. bahmut se, sa njenog praga, ceo video. a vidik, odatle, nestajao u bezmernu stepu. pavle se spremao da u toj kući provede iduću zimu. prilikom prenoćišta, i parada, u kostjurinovom štabu, pavle je, uz vitkoviča, prisustvovao i nekolikom teatru napada trupa, u čitavim oblacima puščanog dima, na ingulu, na pritokama dnjepra, glubočici i ljubedu. kostjurin je na tim rečicama vežbao sudare, na pontonima, i juriše na nož. pri jednom takvom karuselu konjice i pehote, pavle vide i trifuna, sa odstojanja od pedeset do sto koraka. bio je odjahao, i, sa sabljom u ruci, vodio, na juriš, bulumentu grenadira, koju je bio, u toku bitke, to jest manevra, uz svoju ahtirsku košicu, uzeo pod svoju komandu. u prašini, u znoju, u strašnom, letnjem, zaparnom, danu, trifun je koračao, uz udar bubnjeva, kao na paradu. bio je negde izgubio klobuk, pa mu je kosa, riđa, rasula se, na čelo, a kika savila o vratu. za njim je gacalo, ritmično, urličući, trista vojnika, kao u nekom ludilu. ura. ura. ulazili su, kao neki zid, koji sve probada, u neku šumicu. trifun nikad nije bio čistiji, srebrniji, nakićeniji. koračao je, kao da igra, u tesnom, belom, kožnom, kilotu. čizme su mu svetlele. sablja mu je sevala. izgledao je dvadeset godina mlađi, nego što je bio. oficiri su, posle, pričali, pavlu, da ima mladu ljubaznicu, gospožicu, koju je, na faraonu, dobio, a koju krije, sa sobom, u šatoru. kostjurin je pomenuo ahtirski puk, dvaput, u svom biltenu za kolegiju. pavle, pri prelazu ingula, na jednom gazu, vide i đurđa. njegov eskadron bio je iznenadio pehotu, iz šanca krilov, uterao ih u reku, i pehota je trčala pošto nije mogla dublje u vodu duž peskovite obale, kao stado ovaca. đurđe ih je nemilosrdno gonio, jašući kroz tu zbunjenu gomilu ljudi, koji su se saplitali. pa iako je to bio samo manevar, mučki ih je, pljoštimice, mlatio. pavlu se zgadilo veliko zadovoljstvo đurđevo, koji je na konju, onako prsat i debeo, imao figuru, izdaleka, ne čoveka od trideset godina, nego pukovničku. kostjurin je smatrao da bi đurđe bio svu tu pehotu isekao i podavio. ni jedan ne bi bio glavu izneo. petra je pavle ugledao, tako, da se ražalostio. novoserbski puk preradovičev bio je iznenađen, u jednom selu, i petrov polueskadron našao se opkoljen, među plotovima, i kućama, sa tim pukom, u beznadežnoj situaciji. horvatova pehota, koju je horvat nazivao moldavska, bila je iznenadila konjanike, na spavanju, kraj jednog rudnika uglja, koji se kopao. živan ševič derao se da je isakovič kriv, jer nije imao izvidnicu, a kostjurin je grmeo da će svi oficiri biti kažnjeni, a predložiće i degradaciju. pavle vide petra, kako stoji, sa još tri oficira, uz jedan plot. ševič ih je bio doveo, pred kostjurina, koji je, kod drvene, male crkve, bio odjahao, da ruča u polju. petar je stajao bled, oslabeo napit, očigledno. smeškao se blesavo, i tužno. pavle ga nikad takvog nije bio video. posle tih manevara kostjurin je, sa đeneralom bibikov, za sve oficire, u bahmutu, priredio kritiku. a iduće veče, u mirgorodu, črezvičajan bal. sve su žene oficira, iz okoline, imale da prisustvuju. prema krutom zaptu, koji je u vojsci ruskoj, tada, vladao, isakovič nije mogao, tih dana, da viđa svoju familiju. mogao je da ih poseti samo vrlo kratko, u prolazu. imao je da bude stalno prisutan, u štabu, meću oficirima kostjurinovim i vitkovičevim, a noću, u postelji i to, sam. ta njegova prva poseta bahmutu i mirgorodu ostala je u njegovom sećanju, kao neke slike u kaleidoskopu. horvata, ševiča, preradoviča, video je samo u prolazu. sa svojom familijom proveo je samo nekoliko trenutaka i mogao da progovori samo nekoliko reči. kao u nekom snu. anu je, tako, sreo, uz staru gospožu ševič, u mirgorodu, u komandi, na nekim, drvenim, stepenicama, koje su vodile u dvoranu, gde se jelo, pilo i igralo. sve je bilo iskićeno poljskim cvećem. bilo je čak i uvelih, opalih, bulki, u zelenilu. vazduh, u dvorani bulki i poljskog cveća, nije bio prijatan, nego ustajao. jedva se disalo. ana mu se ukaza lepa, oporavljena od porođaja davno, ali, nimalo vesela, uz tu, pomenutu, babetinu. to je bio prvi izlazak anin u društvo u mirgorodu, a morala je i da igra polonez. a đurđe nije sa ženom igrao, nego sa gospožom đenerala bibikov. kad je pavle ugrabio priliku da sa anom ostane nasamo, malo, na drvenom doksatu, iznad glava igrača, u ložama, gde je bilo mnogo smeha i parova skrivenih u balustradi, koja je bila sva u suncokretu, uvelom, koji je ličio na niz malih sunaca, ana ga uze pod ruku i ubrisa suzu u oku. bojala se da će zaplakati. rekla mu je da joj je ćerčica dobro. videće je, kad se bude naselio, u svojoj kući, u bahmutu. dete je tako lepo, da ceo svet u mirgorodu ponavlja da nikad lepše dete nije video. bibikov ponavlja da treba pogledati i matjušku. đurđe je dobio papire od ševiča, iz kojih se vidi da je njen otac, senator bogdanovič, iz neoplatense, već tražio dozvolu da joj dovede decu. idućeg proleća videće svoju decu. sad eto ima troje. a sa jednim, čudnim, osmehom, koji nije bio veseo, dodade da će ih biti i više, svakako. svi joj kažu da je to volja božija. da roditelji treba da budu sretni, jer se, tako, u svojoj deci, nastavljaju. ona, što se nje tiče, ne vidi, ni da se đurđe nastavlja, ni da se njihova ljubav nastavlja, onakva kakva je bila, u sremu. nema dana da je đurđe ne ostavlja samu ili se kocka, ili je u lovu, ili u društvu oficira koji, sa gospožom bibikov, jašu. taj čovek, koji nije hteo, pre, da dozvoli ženi, ni da drugi sa njom igra, polonezu, sad, u mirgorodu, jedva čeka da je utrapi nekom oficiru. igraj, kaže, dok si mlada i dokle se nie izvernulo vreme. nećeš kad ti deca uzrastu. nije njen brak, da zna, ono što je bio. pavle je pokušao da teši anu. đurđe, vidi se, oseća da je zasnovao porodicu i pustio koren u zemlju rosijsku. naselio se i misli na budućnost, a nije to zlo. brine za svoju decu. dobar je otac. ana, međutim, na to ciknu. je li? sve što đurđe brine, to je vojeno, a ne familijarno, ni ženino. ima, kaže, bibikov, lično, da mu donese, iz sanktpetersburga, kroz koju godinu, pukovničku, pa zatim i đeneralsku lentu. hoće i on da bude kao rusi što su. da bismo, kaže, ženo, ljudski živeli, a ne da ostanemo prazdnima šakama. eto ti dobar otac. i muž. ona bi dala, sve te đeneralske lente, u rosiji, za jedan jedini osmeh đurđev, da ga vidi nad njenom ćerčicom. ali on hrče, kad uzme dete na krilo. dala bi celu rosiju, da ga samo jednom ugleda, kako ljubi, nežno, tu malu dečju ručicu, kako je nekad decu svoju ljubio. da ga čuje, još jednom, da kaže. nekakie su vradžbine, uroci, mađije, na kapetanu radoevič. sanja, kaže, neke franceze, koje je poklao, pa mu u snu dolaze, da ga vezuju, i kolju. budi se sav u znoju i viče. ne, mene. ne, mene. on, đurđe, kaže, zaspi, kao dete, čim spusti glavu, na krilo ane. u svojoj crnoj krinolini, sa crvenim, somotskim, šeputima, na grudima, ana je stajala, tako, pred pavlom, nekoliko minuta. njeni su dugi, crni, kurjuci, bili omotani oko glave, u srebrnu mrežu. njene su oči bile crne, divlje, i gorele u nekom, ugašenom, sjaju. ličila je na tatarku. pavle joj obeća da će im doći, iz kijeva, čim bude mogao. ode ti, serce, daleko. šaputala je ana. dovede nas ovamo, i ostavi, pa šta im drago, s nami. a imala bi da mu priča, i više, što nitko ne zna što e i kako e. ja, za đeneralstvo, ne mislim mnogo, a, bože me prosti, da znaješ, manje i za decu. udadoh se, jer mi je ljubav bila najveća misao. šta će mi on, ako to nijema. pavle je želeo da, ani, protumači da on, tu ništa ne može, da živi u kijevu, kao u nekom apsu, nego treba strpljivo čekati. stara ševička, međutim, dozivala je anu, glasno, i pavle je morao da se rastane sa anom bez reči. ona ga pogleda tužno i ode. ševička je bila okupila oficirske žene, nasred dvorane, oko jednog oficira, u gunguli, koji je, raskrečenim nogama, sa štapom u ruci, koji se završavao buketom, uz viku i dobacivanja ljudi, pokazivao, kreveljeći se, neku novu igru. to je bio prvi minet u mirgorodu. pavle to nije znao. vide još jednom anu, upadljivo mladu, i bledu, u tom društvu, pa se, zatim, izgubi u gomilu. idućeg dana, uveče, po providnom, letnjem, mraku, pavle je uspeo, pomoću kozačkog kapetana ukšumoviča, da pronađe kućerak, u kom je petar isakovič, u mirgorodu, stanovao očekujući da mu spreme kuću na naselju, za zimu. petar je, kao i đurđe i trifun, bio dobio veliku parcelu, toliko zemlje, kao u nekom spahiluku, ali je tamo bilo pusto. na toj zemlji, na donecu, sem mirisne, visoke, trave, bagrenja i lipa, nije žive duše bilo. katkad bi se samo neki konjanici pojavili, na vidiku. svi su se oficiri bili sabili u drvene kuće, u mirgorodu, gde su horvat, ševič i preradovič nastavljali svađu. sudeći prema pismima đurđevim, tastu, mirgorod je tada morao biti lepo i prijatno mesto, sa svojim drvenim crkvama, utvrđenjima, barakama, i komandom, zidanom u kamenu. velika selendra, pisao je đurđe, u kojoj knjazi i knjaginje stanujedu. u centru, mirgorod je bio kao u nekom parku. a što se pavlu bilo dopalo, pod lipama, u bagrenju, bilo je nekih česama, za koje se pričalo da imaju lekovitu vodu koja je bila čista kao suza, i u prolazu, za svakoga. te česme su šumele i pljuskale celu noć u providnom mraku. mirgorod je, u septembru, mirisao, sav, na opalu lipu, na šeboj i žalfiju. petar isakovič bio se naselio u kuću, koja je bila kućerak, koji je pripadao ševiču. to je u stvari bio kućerak u ševičevoj avliji, koja je bila ogromna kućerak ševičevih slugu. stara ševička dala je varvari, koju nije trpela, malo nameštaja, tek toliko, da imaju na čemu da ručaju i spavaju. pavle je zatekao varvaru u tom kućerku, na prozoru jedinom, koji je kućerak imao a bilo je očigledno da je varvaru zatekao, kako posmatra sluge i sluškinje ševičeve, koji su bili u dnu avlije naložili vatru, oko koje se igralo i pevalo. po naređenju, u čast vizite, kostjurinu. pavle je, u prolazu, ugledao šarenilo seosko, koje je preskakalo vatru, veselo, i vrtelo se, kao sremačko kolo. pade mu na pamet, kako su oni, isakoviči, došli u rosiju, kako se vrte oko kostjurina u kijevu, a još nisu videli, sem slugu i sluškinja, ruse, o kojima su toliko brbljali, u temišvaru. čuo je pesmu, koja je sasvim ličila na one, koje je u svojim hrtkovcima slušao. kad ga ukšumovič potapša po plećima, i ostavi, i kad je prišao, bliže, varvara okrete glavu, i kriknu, radosno. pala mu je, plačući, oko vrata, dok ga je vodila u kuću. kad je podigla sveću u šandali, da mu nađe mesto, da sedne, pavle vide, tužno, da se sva zavila u neku crninu, koja mu se učini još crnja, kad ugleda u dnu izbe kandilo, koje je gorelo. sve što je video, jasno, bilo je samo njena riđa, zlatna, rasuta, kosa, a u bledom licu, njene velike, užasnute, oči. nije znala da je došao. nije ga očekivala. petar se još nije bio vratio. pavle je, docnije, pričao da je očekivao plač i kuknjavu. ta mlada žena, međutim, sa isplakanim očima, brzo se smirila, pa je govorila sa njim, mirno, tužno, ali razborito. katkad bi samo zasuzila i ponavljala da je to, što se na nju, tih dana, kao kamenje, sručilo mnogo, mnogo. pitala ga je, zašto se, toliko, zadržao, u kijevu, kad će i on doći, da budu opet svi zajedno na naselju, ali je sve to pitala, razborito, a ne sa drekom, kuknjavom, izbezumljeno. smešila se tužno. nije bila izgubila ni svoju lepotu. naprotiv, u tu crninu, u koju se sva bila povila, nije bila zavila svoju riđu, zlatnu, kosu. samo su joj oči bile, izbliza, modre, neobično. pričala mu je, tiho, kako se petar beše izbezumio, kad je jedno jutro, posle tog užasnog drhtanja, plača, zacenjenosti, od koje je dete patilo, našao da je dete, koje je bio zagrlio, i na grudima nosio, mrtvo. bilo je teško sa petrom. nije hteo da poveruje, ceo dan, i celu noć, da je dete mrtvo. grlio ga je, stiskao, ljubio, vikao. jedva ga je prota bulič nagovorio da dopusti da mu dete uzmu. od onda, petar jedva je što jeo i pio kao čovek. napio se, kad ga je đurđe, na konju, odveo. osmehnu se, kad je pričala, kako je pogreb dečji strašan, kako je petar, sandučić, sa sinčićem, morao da ponese, pod pazuhom. a ona morala da sluša, kako bulič teši petra, da je to tek dete, prvo, a prva deca često umiru. kako, i drugima, umiru. a kako će mu bog, svakako, jer ima mladu i lepu ženu, dati da rodi još šestoro. ima vremena. ona se, kaže, držala, dobro. sad zna da nikog nemamo, kad je smert u kući, ko se ne bi, uz plač, i cerekao. pavle je upita, zar nisu mogli da nađu kuću, pa da sa anom budu zajedno? varvara mu reče da nisu, a i bolje je ovako. ona ne želi da njenog muža iko gleda, ovakvog, kakav se načinio. ne želi da ga pokazuje čak ni đurđu, rođenom bratu. petar se sasvim izgubio. đurđe je isuviše veseo. najviše joj trifun pomaže, on joj se, najbolje, našao. pavle je, začuđen, upita, kako? pa eto, trifun je sakrio pištolje petrove, čim je došao, a nije ga sa očiju svojih puštao, čak je sa njim i plakao, iako je bilo očevidno da ne ume plakati, nego se samo izrknjavao. petar, kao bezumnik, sad, priča da je on njena nesreća, da želi da otpusti ženu i da je vrati u familiju. ponavlja, kako je on nju unesrećio, on kriv svemu, kako, on, petar, i nije bio za nju. eto, kaže, neka ide, neka ode, slobodno, neka se vrati u neoplatensu, očevom grobu, a ja ću ostati ovde, na dečjem grobu. dočekala sam nešto, reče varvara, sa jednim vrlo čudnim osmehom, čemu se nikad nisam nadala. muž mi sad kaže. idi, pa živi, da bog da, sretno, u svom bogatstvu, u bačkoj. kud ćeš sa mnom? na meni je kletva. neću da mi kažu da sam te ja unesrećio. trifun ga onda kori ljutito da će svet, kad to čuje, vikati, ne na njih, isakoviče, nego na nju. zar joj, to, želi muž, tu sramotu, u trenutku kad žena izlazi sa njim na grob njihovog deteta, do u šestu nedelju? njeno je mesto, tu, u mirgorodu. šta bi hteo? da je tera od groba njenog deteta? ako ima kletve, a ti, viče trifun, ori, ne prenosi na nju. drž što je na tebi. ne sramoti familiju. bog ti je dao ženu kao lepi cvet. sto kletvi bih ja poneo za takovu ženu odvolno. je li mu to trifun rekao? jest, to mu je matori rekao. još je dodao. da joj je on, petar, sad i mesto oca, i matere, i deteta. gde ima nešto lepše na svijetu? čuvaj to, kaže, takve žene, sa neba, kao kuskuni, ne padaju, budalo. zar ne vidiš da te senator kune, a bog, kao nikog među nama, usrećio? odseli se odavde i živite negde sretno, na drugom mestu. pavle onda ponudi varvari kuću u kijevu. varvara ga, međutim, odbi, blago. ne zna, on, udovac, ćud žensku, sad kad je dočekala i ovo u životu. nije se nikad nadala, čak joj je sad i smešno, da joj muž kaže da može otići. ona zna da bi on, kad bi otišla, ne kao čovek, ovde, kao pas, za njom, skapao. trifun lepo priča i pokazao se nežan, kad joj je to najviše, u familiji njihovoj, trebalo, ali ne zna trifun da nije petar onaj, koji može ženi zameniti oca i mater, nego zamenjuje dete samo. ona ima da zameni sina, petru. ne može da ga gleda, da ga u invalidu metnu, a toliko se rosiji obradovao da padne na teret ševiču, ili završi u pijanstvu, kocki, propao. seća se kako je taj čovek bio lep, mlad, veseo, kad joj je došao. mučila ga je ljubomora, godinama, detinjasto, u braku. ditetina je to. nikad neće zaboraviti, ono njegovo levo oko, kako je sinčića tim okom, mrtvog gledao. mislio je da nju može vezati za sebe, ljubavlju, ako joj dete načini. vezani su oni sad, mnogo jače, tom smrću. neće ona otići. kuda bi bez njih, isakoviča? neće se ona vratiti mrtvom ocu. svet će nešto razneti, razgrabiti, iz kuća, u neoplatensi, u varadinu, subotici. rodbine, pri smrti, kradu. ima toga dosta. mitrovački fratri znaju, sačuvaće ostalo. neće petar, dok je ona živa, prositi po kijevu. videće ona još svoga muža, na konju, kako se žene, za lepim husarom, okreću. varvara je plakala, kad je pavle polazio, hitno, a kad ga isprati u avliju, u duboku travu, za njom ostade samo ona sveća i trepet kandila u kući. zašto plače, tiho čestnjejši isakovič nije, niti razumeo, niti pitao. on je sa užasom posmatrao tu lepu rođaku, tako daleko od mesta, u kom je prvi put vide, i u kom ju je, toliko puta, video. bila je jako različita od one, koju je, nekad, kao neku mlađu sestru, gledao, kako, trčkara, kroz varadin, kroz jesen i proleće, uz njegovu mrtvu ženu. u trenutku kad se rastadoše, varvara mu, kao i ana, reče da će ga, oni, čekati, i da je opet otišao, a njih ostavio. poljubivši ga nežno, ona mu reče da zna da smert, nju, rastavlja, od njega misleći valjda na smrt njegove žene. e sad, da zna, smert nju, sa petrom, sastavlja, tako. dite je to, ditetina, ali i to je, u životu jedne žene, nešto. isakovič se, docnije, uvek, sećao samo da ga je varvara zbunila, prilikom te posete, i da je osetio, i u njoj, u rosiji, neku promenu. on je, isto veče, susreo đurđa, koji se kockao i dobijao. majorstvo mu je sasvim sigurno. a bibikov mu je, lično, dozvolio da dometne pet godina, u svoju krštenicu. bibikov, matori, ne pita za godine, nego samo za anu. sav je pošašavio. đurđe je, među bratencima, najlakše, i najveselije, prešao granicu njihovog bivšeg, i njihovog sadašnjeg života. on se u mirgorodu, kao i prota bulič, osećao kao u sremu i banatu. iako taj debeljko nije znao, ono, što će, o petru velikom, napisati oficir đulinac, niti ono što će, o ukrajini, kao kolevci slavenskih naroda, napisati učeni arhimandrit, rajič, đurđe se, u rosiji, osećao kao kod svoje kuće. servija, ili rosija, brzo mu je postalo svejedno. sve do kijeva prolazio je kroz naselja, koja su imala imena iz bačke, imena iz srema, imena iz slavonije. kud god je projahao čuo je serbsku pesmu, pa je nalazio poznanike, iz starog kraja, i u arnautki. a bagrem je bio, i na donecu, i na begeju, isti. đurđe je stanovao u ševičevoj kući, kao da je za njega bila poručena, kad se rodio. stara đeneralica ševič jedna suha, seda, rospija koja je vladala gvozdenom rukom u familiji, hladnim pogledom žutih očiju, bela kao da je ustala iz groba, sa crnim, somotskim, šeputom, oko vrata, jedino je, sa đurđem, bila gotova na, svaku, šalu. đurđe ju je bio naučio da igra polonez. isto je tako taj debeljko, bio omiljen i među mlađim ženama u ševičevoj kući. iako nikad nije hteo da im kaže, ni jedne skaradne reči, niti da se prema njima ponaša ružno, imao je običaj da svakoj šapne da mu nije rod, da bi svašta bilo. anice, smiljana, savko, alko, da mi nisi rod, svašta bi bilo. taj čovek, koji nije bio baš mnogo pismen mrzeo da piše, i krivio usta, valjao jezikom, kad je pisati morao pisao im je, šale radi, pisamca, koja su nalazile pod jastukom, kao da ih je, tobože, neki njihov poznanik, oficir, pisao, a sva su počinjala ovako. sedoh, serce, na klupicu, uzeh pero u ručicu... a zašto u ručicu? pa zato, da bi one uhvatile da ne piše muško, to jest da uhvate da je to, on, pisao, pa da se smeju. đurđe, koji je mrzeo austriju, zbog mnogo čega, ali joj je prebacivao samo to, da se u njoj sve radi pismeno, u aktu, bio je onaj, koji je najviše trčkao, moljakao, urgirao, akta, koja su trebala da omoguće da trifunova deca dođu u rosiju. on nije verovao da je sve istina, što iz senatorske kuće u neoplatensi, o njegovoj snaji, brbljaju. trifunova žena je, prema njegovom mišljenju, htela da se sveti trifunu, pa se sa fenrikom vulinom, malo, kao lolaju, ali to je dim, a ne gori furunica. da je htela, ne bi kumra uzela balavca. da se pročuje. nego je htela, sirota žena, da se pročuje do trifuna. ne valja sad tražiti da i decu svoju da. a kad se ču da je kumra napuštena, a brežna od vulina ostala, đurđe je, nekoliko dana, bio kao zanemeo. tome se nije nadao. kao i njegova braća, bio je osetljiv, na sve, što se o njihovoj familiji priča, pa se kretao, zazirući, od svakog novog doseljenika. nije mu se, međutim, išlo na naselje, na pustu, tek uzoranu, zemlju, nego je činio sve, da ga bibikov zadrži u mirgorodu, a njegov spahiluk kako je tu zemlju zvao neka oru lancmani, koje je trifun doveo. ljubav prema bližnjima, kretala se, kod đurđa, samo u jednom, uskom, porodičnom, krugu. nigde to ne piše da on treba da se brine za tuđu familiju. sve do kijeva, đurđe je išao, kao da se kreće prema pavlovom naređenju, i planu. u kijevu, prestao je da se seća garsulija i da spominje garsulija. njegove uspomene, na srem i neoplatensu, svele su se na psovku, kad bi spomenuo svoju taštu, gospožu agripinu, koja je babac, a još rađa decu, i smanjuje njegov tal u aninom mirazu. niti je više govorio o dunavu, ili crnoj bari, ili ceru, niti pominjao serviju, njeno nebo, njene šume, šljivike, pa ni rođaka, isaka isakoviča, koga je u neoplatensi ostavio. pominjao je još samo tasta, koga je sad jako cenio i sažaljevao. jašu, senatora, a šmoklju. đurđe je pavlu govorio natmureno, i o petru. sav se, kaže, izgubio, otkad mu je dete umrlo. našao da prenoći, na manevru, sa konjicom, u selu, među plotovima, oštrim kao na kocu. ni jedan konj ih ne bi preskočio. ušao u mišolovku i dao se uhvatiti, od podoficira, na spavanju. voleo bi, on, da vidi, tog podoficira, koji bi se usudio da, njega, zarobi, na manevrima. razbio bi mu glavu. a petar je bio budan. mučen nesanicom. nije se ni za pištolj mašio. kao jagnje se predade. osramotio familiju. tolikima je prvo dete umrlo. nek zapne malo. sa tim prvim detetom, nije, petar, sa njegovom šokicom, vojordanje završio, nego tek počeo. on je, sa njenim detetom, dobio prvi befel, dala mu je znak, da može. odsad će deca, kao što je i u trifuna bilo, ispadati, kao pilule iz apoteke mitrovačkih fratara. petar bi trebalo, prema njegovom mišljenju, da ode u kavkasku armiju. tamo se živi lepo, a viši, oficirski činovi padaju, sa neba, kao što kuskuni padaju. petar tekelija bio je oberlajtnant, kad je, pre četiri godine, tražio pašport u beču, pa eno ga kud je već doterao, na kavkazu. šta će ovde? ako je do kijeva išao, imena isakoviča radi, za pavlom, đurđe je od kijeva do mirgoroda išao, jer je njegov nacion tamo naseljavan. od mirgoroda počev, jurat isakovič imao je samo jednu misao. đeneralsku lentu. pavle je video đurđa, u jednom ćošku, u sporednoj dvorani, pored one, u kojoj se igralo, i u kojoj je, okružen damama, đeneral ilja aleksandrovič bibikov sedeo i igranku posmatrao. u toj, sporednoj dvorani, kockalo se, uveliko, a u njoj nije bilo, ni zelenila, ni poljskog cveća, ni suncokreta. jedino su, po patosu, bili posuli zelenu travu. špiltiši su bili postavljeni u formi zvezde, a na ulazna vrata neko je bio navukao tešku, tatarsku, zavesu. skoro svi, koji su igrali faraon, imali su, kraj sebe, žensku ženu, ili tuđu ženu ali oficirsku. za sve vreme, dok je pavle, u toj sobi, stajao, sa đurđem, i mrmljao i šaputao pri igri je vladala mrtva tišina. zidovi su bili okrečeni prosto, belo. pavle i đurđe su se videli, na tom kreču, kao dve crne senke. sve što se događalo, u toj sobi, videlo se kao senke na zidu. kad bi neko na stolovima premeštao sveće, sve bi se te senke premeštale na zidu, kao da su zazidana bića, pretvorena u ljudsku senku. pavle je, docnije, sećajući se kako je đurđa u mirgorodu video, samo to i pamtio. rastao se sa bratencem, u mirgorodu, prilično hladno. đurđe mu je obećavao da će ga, na naselju, predstaviti bibikovu. u dvorani, u kojoj se igralo, u zagušljivom mirisu poljskog cveća, a po kojoj su se đenerali, serbski, horvat, ševič i preradovič, sakrivali, od kostjurina, kao zečevi, koji od trma do grma pretrčavaju, kostjurin je prolazio kao mali car. za njim je, kao reka, tekla gomila oficira. to jest ona je tekla za njegovim ćerkama, koje su bile lepuškaste, ali koje je otac držao vrlo strogo. svaki oficir, koji je sa njima zaigrao, imao je prvo da dobije dozvolu od oca, uz viku, kao da traži artiljeriju. među oficirima se znalo da kostjurin smatra za prostakluk, kad neki mlad oficir zatraži njegovu ženu, da igraju, ali da mu je milo, kad mu neko traži ćerku. oficiri su pratili te devojke, kao što golubovi prate golubicu. njihov otac bi, kad bi se umorio, seo, skinuo periku, ali ne bi odlazio sa bala, sve dok ne svane. imao je običaj da, u takve dane, kad mu familija ode, ne leže, nego da uzjaše i ode pravo da nastavi manevre, ili paradu. u kijev se iz mirgoroda vraćao, u ekipažu, a pratio ga je čitav eskadron draguna, i štab. oficiri su se otimali da, u toj pratnji, jašu. trifun je bio ušao u to društvo, slučajno, samo zbog te naklonosti, koju je kostjurin prema njemu pokazivao. trifun je tražio pavla, kad je čuo da je prisutan, a kad ga je našao, odveo ga je, držeći ga za rukav, u malu baštu, u mraku, u pozadini štala, u komandi, koje pavle nije ni video. pavle je, od prvog trenutka, osetio da se ne radi ni o kakvoj tuči, ili mržnji trifunovoj, nego, naprotiv, da ga trifun vodi da se mirno razgovaraju, u senkama, daleko od prolaznika. trifun mu reče samo da ima da mu kaže, nešto, važno. u prolazu, pri svetlosti jednog fenjera, pavle vide, opet, koliko se trifun podmladio, koliko je utegnut, nakićen, koliko je kiku namirisao. sva se svetlela. čak je i brke obrijao, tako, da je bio pravi francez u licu. ono što je bio od brkova ostavio, bilo je tanko, kao neka, franceska, četkica, za zube, a desno i levo raščešljano. preko grudi, trifun je imao, plavu i belu, svilenu, ešarpu, pomoćnika komandanta, ahtirskago, puka. kad su seli na neku klupu, trifun zapita pavla, zna li višnjevskog? višnjevski mu je, kaže, smrtni neprijatelj. pavle mu mirno odgovori da zna višnjevskog, dobro, i je li ga zato zvao, da mu to kaže? ko je kome smrtni neprijatelj, nikad se ne zna. i on je smrtni neprijatelj višnjevskom. ko će koga, da truni, pod zemlju, videćemo. trifun mu onda reče da nema vremena da mnogo priča, hoće da mu kaže samo da je čuo, iz ženskih usta ali misli da je verovatno da mu višnjevski sprema prevaru, da bi mu skinuo, ne samo sablju i obraz, nego i glavu. šta je to, ne zna, ne zna ni ta ženska, ali je nešto u vezi sa nekim putom, u sanktpetersburg, i črnu goru. pavle mu onda reče da niti se on sprema na neki put u prestonicu, niti u črnu goru. ništa o tom ne zna. trifun je tvrdio da mu je ta ženska, koja mu to reče, sasvim sigurna, a opasnost, u kojoj se pavle nalazi, smrtna, pa je i dalje trtljao o tome, uzbuđeno, zadihano. pavle oseti da se ne radi o nekoj šali, ili munitvi, trifunovoj, nego da mu je bratenac zabrinut, iskreno. teško je disao. ili nek se pokloni višnjevskom, kaže, ili da se u kijevu sastanu, pa da ga pretuku. iako je višnjevski preljubazan prema njemu, trifunu, on je isakovič, i gotov da tog velikog gospodina udese, tako, da ga ni rođena mati, da ga uzme na krilo, ne bi mogla prepoznati. pavle onda, nabrzo, ispriča trifunu, kako je višnjevski atakirao varvaru. a trifun se na to zgranu i sav se pomami. pavle, koji je, u opasnostima, kao i petar, uvek bio zajedljiv, podrugljiv, a veseo, poče onda da zadeva trifuna, poučitelno. ej kako to? trifun bi višnjevskog na ražnju pekao, što mu je snajku napastvovao, a on? šta bi sa gospožom sofikom andreovič, na prvom prenoćištu, kad je trifun odlazio, da joj miluje i uspava decu? trifun na to poče da viče da to nije isto. višnjevski je, kurvarski, napadao, na tuđu ženu. a on, bez žene, beli udovac, otac šestoro, radio sporazumno. prvo treba kažnjavati smrću. a drugo dođe, kao kišica u proleću niko ne zna kako. videv da se pavle razveselio, trifun, valjda, da pokaže da nije samo za to tražio brata, poče da čavrlja, kako traži decu. kako je teško to, da nisu samo njegova deca u rosijsku pasošu, nego je, na nesreću svoju, i gospožu mater njihovu bio upisao. višnjevski mu je pričao da pavle može, u toj stvari, biti od pomoći, ako pristane da uputi molbu rusima, u vijenu, koje zna dobro. i pročaja. u trenutku kad su se rastajali, trifun stade, zaista, snuždeno. doći će on i pojaviti se u kijevu. ako treba, udesiće on i višnjevskog, ako dirne u njihovu familiju, svi će oni opet biti zajedno, na zimu, kad se skupe na naselju, u bahmutu. kostjurin je njega visoko digao u ahtirskom puku, a još će ga dići više, kroz koju godinu ali, šta to vredi, ako ne dobije, od onog kapamadžije, decu? kad god metne zalogaj u usta, pa hoće da pohvali jelo, zalogaj mu zastane u grkljanu, jer se seti dece svoje, šestoro. a kad uđe, iza koetjurina, u crkvu, seti se onog, što je još sisalo, malo, kad ga je poslednji put video. da može, pobegao bi od njih, u sibiriju. ali ne može. dolaze, da mu leđa greju, u snu. nije znao šta ga čega kad ih je pravio. petru je bog uzeo sina, petar se sa bogom rvao. a njemu? ćerka kapamadžije grozdina, i grozdin, uzeše mu decu. šta kaže bog na to? posle črezvičajnog bala kostjurinovog, njegov štab i pratnja razišli su se, u mirgorodu, da spavaju gde je ko znao i umeo. većina njegovih oficira spavala je u dvorani u kojoj se dotle igralo. na stolicama i patosu. znalo se da će svaki ko prespava pokret kostjurinov, iduće jutro, zauvek zatvoriti sebi vrata, u njegovoj kući. a da će ići i pred sud, prema manevarskoj etikeciji. za spavanje, na straži. isakovič je legao, sa sedlom pod glavom, na travu, na ulici, pred komandom, kraj potoka koji je, tu, kroz travu, žuborio. njegov husar, probuđen, kraj konja, bio se ispavao. pokrio je oficira ćebetom, kojim je dotle sebe pokrivao. to ćebe je, tom čoveku, u sremu, bilo krov nad glavom. jedini koji je imao, kad se ženio. sad ga je vukao sa sobom, po svetu, kao i svoju ženu i decu, koje je bio doselio, sa isakovičima, u rosiju, u podolj. zvao se marinko mojsilovič, a bio je iz golubinaca. te noći, pred zoru, mirgorod je bio osvetljen, novom, prvom, četvrti, meseca. sve se bilo stišalo. husar je, dotle, kod konja, očekujući pavla, mirno, kao zaklan, spavao, a posle je, vrteći glavom, posmatrao oficira, kome je bio dodeljen, kao konjušar kako se trza, mumla i prevrće, u snu. tek što beše svanulo, primetio je da pavle leži nepomično, sa ćebetom do nosa navučenim, ali da ne spava. ležao je otvorenih očiju. piljio je u mesec. marinko je, posle, u podolju, pričao da on zna da isakoviči, otvorenih očiju, spavaju. kostjurin se iz mirgoroda, u kijev, nije na konju vraćao, nego je putovao sa svojom familijom, u ekipažu, četvercu. oficiri su ga pratili, na konju, ponizno, kao što je marinko pavla pratio, a gunđao, na putu. komanda u mirgorodu, u to doba, bila je na glavnom sokaku, koji je bio prav i dug, a sav u lipama i bagrenju, pod kojim se ređao niz drvenih, šarenih, kuća, u ladoležu i suncokretu i trnju. sve je bilo počelo da vene, a sprženo u vrućem, dugom, letu. čkalj, čitav žbun čkalja bio je ižđikao iz zemlje i ulazio u svaku avliju. ujutru je, sad, ceo mirgorod mirisao na krave. nasred tog sokaka, međutim, veliki događaji u rosiji ostavili su trag, koji je bio neprolazan, a znak, da se čovek trudi da ne zaboravi što se celom jednom narodu, celom jednom kraju, desilo. to je bila velika rondela, sa šišanim drvećem, kao da su u versaju, a u toj rondeli, bila je neka vrsta suvog bunara, u formi baroknog, vodenog sata, klepsidra, u kamenu. to je bio spomenik, star sto godina, koji je ovekovečio trebao da ovekoveči trenutak, kad su rusi dobili ukrajinu. ispraćaj komandanta kijeva, velika ceremonija, odigravala se, tu. to jutro, kod te rondele, kod tog spomenika, ispod jednog jarbola, sa kojeg je visio, na svili, dvoglavi, crni, carski, rosijski, orao, stražu je davao pekovski dragunski puk, u kom je bilo srba. gomile doseljenika u novu serviju, pa i rosijski mužici iz okoline, skupljali su se, kad sunce granu, tu, da vide odlazak kostjurina, i paradu. bilo je u tom svetu i tatara i kozaka. kad isakovič ustade, ode prvo u komandu, da se umije, na bunaru. zatim u zgradu, da ga očetkaju, očiste, namirišu i da mu povežu kiku. kostjurin se još nije bio pojavio na prozoru. dok su pavlu vezivali kiku, mojsilovič mu dođe i javi da ga čeka brat, da treba da iziđe pred kapiju. kad je pavle izišao, vide petra, kako stoji, naslonjen, kod njegovih konja, o drvo, kao iznemogao. bio je barusav, bled, utanjio, kao da se celu noć u groznici tresao. trikorn mu se bio nakrivio, kurtka mu je bila razdrljena na vratu, čizme su mu bile prljave, a bio je i napit, očevidno. nije imao sablju, ni oficirsku ešarpu. kad mu pavle pritrča, petar uzviknu da ga je sinoć tražio, a da je dotrčao, da ga zamoli, nešto, nabrzo, jer je u kućnom zatvoru. njegove inače tako plave oči, sevale su u nekom, zelenom, besu. stajao je kao da se nečim ponosio. pavle ga uhvati za rukav i odvede, ispod granja, u senku. petar mu reče da je željan da otpusti ženu. moli ga da mu pomogne i nagovori trifuna i đurđa, da i oni na to pristanu i ne sramote familiju, u tuđem svetu. varvara ima u bačkoj svoje bogatstvo. ima i tetaka i strina u slavoniji. neće prositi. mlada je, udaće se. njihovo je dete umrlo. tast ga je prokleo. ta kletva ga stiže, ma kud otišao. neće da vodi sa sobom ženu, iz nesreće i jada, u nesreću. što je bilo bilo, ali želi da ostane sam na svom pogrebu. ne treba mu žena za milostinju. pavle pokuša da ga prekine i nudio mu je, da taj razgovor nastave u kijevu, ili kad on bude došao na naselje, a doći će uskoro. petar mu, međutim, podviknu, ljutito, da je došao da ga moli, i to, da poradi kod vitkoviča, da ga ne sude i ne izvode na sud, kao mečku. neka ga degradiraju, neka mu dadu apšit, ali neće da ga saslušavaju i o njemu brbljaju i da ga sažaljevaju. ne traži im ni zemlju. samo da ga ostave na miru. nije, on, nego ševič imao komandu, ševič je izabrao teren za konjicu, drugi su rešili, prenoćište, u selu, drugi su ga poslali u mišolovku. zna se kako bi on ratovao. uvek je, zbog drugih, stradao. korneti, lajtnanti, premijerlajtnanti, kapetani, sekundmajori, premijermajori, potpukovnici, pukovnici sve to, vrti se, u krugu. komanduje. a đenerali nas vode, desno, pa levo, pa napred, pa natrag, pa pucamo, ali ne mećemo olovo. da je njemu dato, samo jedno slobodno kozačko selo, i komanda, on, petar isakovič, nudi im opkladu, kleo bi se, da bi do azova jahao. ne može njega niko učiti, šta je rat. oni bi trebali da idu, kod njega, u školu. nego su ga vezali za lajtnantsku šaržu, kao za klepetušu, pa je ovako završio. jedva čeka da skine husarsku kurtku. zna on da živan šapuće, kako nije čitav, otkad ga je konj udario, malo, u glavu. nije ceo čovek, ni kod žene više, kažu. neka, neka neko će zagristi, na kraju, u travu. kažu da on, pavle, ima opet uvo kostjurinovo. traži mu samo da mu izradi apšit u kijevu, a to će biti i poslednje, što mu je tražio. pavle ga je prigrlio, i molio da mu da nedelju dana. da da diškreciju. daće mito. ni govora o nekom suđenju. a dotle, petar treba da ćuti, kao da je omutavio. kad bi se, uostalom, na sudu pročitalo, šta si, petre, bio, u sirmijskim husarima, zastideli bi se. a što se tiče varvare, ne daj, petre, takvu ženu. nikom bog, među nama, nije takvu ženu dao. slep si kod očiju. osvrni se i pogledaj, kako je prati sto muških očiju, kako za njom gledaju. ceo kijev bi pred nju, da može, velur, prostirao, da ne gazi po blatu. a ti si je jedini dobio. pa zar ti, muž, sad, kad joj je tvoje dete umrlo, drugom da je nudiš, i podvodiš? je li ti je svraka, petre, mozak popila? za trenutak se činilo da će ga bratučed, petar, u besnilu i očaju, udariti. da će petar nasrnuti na pavla. u tom trenutku, međutim, dotrčaše kola kostjurina pred kapiju i zastadoše pred kapijom komande, da kostjurina sačekaju. konji se behu uznemirili i počeše da se propinju. sluge poskakaše, da ih smiruju, a jedna rota pehote poče da potiskuje, na drugoj strani sokaka, pred kućama, gomilu. pavle je video samo kako pred njim petar saže glavu. bio je trikorn natukao na oči, kao da mu sunčani zraci smetaju. onako bled, kao iznuren nekom bolešću, petar je pred njim stajao i tužno ga posmatrao. zatim reče brzo. ajs, dugonjo. ti si me ovamo doveo, pa se, kao u vavilonu, više, iako smo braća, ne razumemo. aha. ne teram ja ženu, brate ljubeznjejši, što mi je milo, nego dok je još vreme edno. još smo mladi i na putu. neka ide, dok je mlada, dok je, do smerti njene, još, daleko. petar se zatim okrete naglo, kao da se bojao da će susresti kostjurina, pa ode, kao da je neki konjušar, koji je kod konja bio. pavle nije mogao, ni da ga zadrži, ni da pođe za njim. nego je uzjahao i poterao konja u gomilu oficira, koja je usedala pred komandom i okupljala se, oko ekipaža kostjurinovog. pavle je u tom društvu jahao među poslednjima. sve što se, zatim, još odigralo, u mirgorodu, doživeo je, kao u snu. topovi su gruvali negde, iza varošice. komande su odjekivale na sokaku. husari pojahaše uz lupu bubnjeva i pesmu. kostjurin se, kod kola, praštao, od bibikova i gljebova. a zatim pozdravi, i horvata i ševiča i preradoviča. samo, dok je bibikovu glasno izgovarao titulu i odao po pravilu, salut, za horvata i ševiča i preradoviča dodirnu trikorn, prstom, kao da se počešao po glavi i zabo kažiprst u periku. horvat mu nešto doviknu. ševič se isprsio i stajao, mator, raskrečeno, čvrsto. preradovič je kostjurinu, u kolima, nameštao ešarpu, koja mu je visila iz kola, u točak, na ekipažu. čestnjejši isakovič vratio se u kijev, sa svojih, prvih, manevara u rosiji, umoran i utučen. pre tri godine, pavle je prisustvovao manevrima, pod peštom, koje behu posetili i njihova veličestva, francisko pervi, imperator rimski, i njeno c. k. veličestvo marija terezija, imperatrica rimska i kraljica hungarska. ovi manevri u rosiji bili su, međutim, u životu isakoviča, sasvim različiti. posle onih, pod peštom, vraćao se svojoj kući, mlad, zadovoljan, veseo, jašući, u sedlu, po turski, sred gomile raspevanih, sirmijskih husara. jahao je velikog, teškog, neumornog, zelenka. bio je sretan, oženjen, ženom koja ga je volela i koja je imala, kroz mesec, dva, da rodi. bio je bezbrižan. na noćištu, viđao bi svoje bratence, koji su bili isto tako sretni i veseli, pa su điskali u kolu, svake noći, i podvriskivali. do na kraj vidika, gde god bi prenoćili, kraj sela, u vrbacima i bari, gorele su vatre podunavske konjice. bili su dobili pohvalne gramate, a isplaćeni su im bili zaostali, porcioni, novci. život im se činio prijatan. iako, i tad već, njima, u duši, do tih veličestva, nije bilo mnogo stalo, iako je pavle mariju tereziju video samo sa odstojanja, kao i hungarski oficiri, koji behu pušteni da se približe tribini, na kojoj je, u cveću, lepa i debela, imperatrica sedela, sa svojim mužem koga je zvala francl sjaj austrijskog dvora bio je toliki, da su bili očarani. trifun, siromah, mislio je da je cela haljina marije terezije, suho zlato, a bezbrojni kamenčići, koji su na njenoj haljini i njenom šlepu blistali, brilijanti. takva je, kaže, morala biti i carica milica, imperatrica srba. đurđe je opisivao, zagledan u mariju tereziju, sa jedno pedeset koraka, njene telesne čari. hvalio ih je tako, da je moglo da mu se desi da ga je ko čuo da prođe kao joan božič. petar je jedini, i u to doba, kad se očekivalo da varvara zatrudni, imao briga, sa svojim tastom, ali se tešio da mu je žena, eto, iste vere, kao što je i imperatrica njihova bila. na obzorju života isakoviča, nije još bilo crnih oblaka. bili su nakićeni, nagizdani, oholi, a mada su turski ratovi bili prošli, još im se činilo da su, u svom nacionu, prvi. svojim husarima bili su bliski, više nego što se danas misli kumovi, rođaci. sve što nije ratovalo, međutim zanatlije, komersante, birove, pa i senatore u neoplatensi duboko su, ćutke, prezirali. na kosovu imao je običaj đurđe da kaže tergovci, nisu bili. torbonoša nije bilo u lazarevoj vojsci. povratak sa tih manevara činio im se, kao neprekidni svatovi, svud kuda bi prolazili kao serbski svatovi u baji, u sirigu, u somboru, u adi, mošorinu, tako da se tek u varadinu bratija razilazi. iako je ta zemlja bila u tuđem carstvu i kraljevstvu, oni o tame nisu mnogo znali, oni su je, svu, svojom smatrali, dobivenu od turaka, mit dem sabel. u njihovom neznanju, ta zemlja je bila, svud, serbska, njina, a pružala se daleko, beskrajno. mnogobrojne ženidbe i kumstva, toliko su bili, te oficirske porodice, povezali i pomešali, da se svaki među njima, u aradu, u temišvaru, u vukovaru, u šidu, u mitrovici, osećao kao da su tu rođeni, oženjeni, sahranjeni, pa vaskrsli. to ne znači da ti doseljenici iz servije, među muculama, kopšama, trandafilima, darvarima, nisu svoju nemaštinu osećali. zlato i dukati bili su jači, u vojsci, i vijeni, od sabalja. samo, iako su sirotinju svoju krili i sa njom se sprdali, oni su bogatstvo, čak i svojim ženama, kao nešto gore od sablje, prebacivali, podrugljivo. uobraženi petar čkiljio bi pred svojom ženom, senatorskom ćerkom, kad bi ona hvalila stritceskog. rekao bi. otac ti je, šokice, sriće ti, šta ćeš, ali nije carevac. za petra isakoviča samo je ratnik bio ceo čovek. trandafili su bili, za njega, ćifte, bakalaći. za pavla isakoviča, gubitak konjice, njihovih zastava, crkava, ukrepljenih mesta, bili su kao ponovno usekovanje cara lazara. silazak sa konja, u pehotu. propast. pri povratku sa manevara, sad, u kijev, čestnjejši isakovič bio je u mnogo različitijem raspoloženju. svi su, u familiji njegovoj, u mirgorodu, sad, bili primetili, kako mu slepoočnice, sve više, sede, iako je bio tek trideset i osam godina. pri odlasku iz mirgoroda, kad se rastao sa petrom, video je, pri ispraćaju kostjurina, samo trifuna. prišavši mu, trifun je mogao da mu kaže samo nekoliko reči. opet o svojoj deci. pavle je bio toliko snužden, umoran, neispavan, žalostan, da je jedva i čuo šta trifun govori. nije znao, čak, ni koji je dan, tog jutra, dok ne upita trifuna. trifun mu reče da je subota, dan svete mučenice sofije i kćeri. setivši se onda gospože sofike, sa kojom je trifun putovao, i pored njegove dunde birčanski i žalosti za decom pavle se namrgodi. a posle, i nehotice, osmehnu. trifun se hvalio da će, naksutra, preuzeti komandu, nad ahtirskim pukom, kao zamenik komandanta. nekakve su mađije na njemu, kaže, jer naksutra je ponedeljak, a dan svetog trofima kao naručen. čega sve nema reče trifun u rosiji. na tom povratku iz mirgoroda u kijev, pavle se bio sneveselio, i zbog velike razlike, u samoj zemlji, vidicima, podneblju, između njegovog srema i te zemlje u kojoj će odsad živeti. ta zemlja, kroz koju je prolazio, putujući u pratnji kostjurina, bila je, na početku jeseni, vrela i zaparna. ličila je na bačku, ali je za njega bila ipak tužan doživljaj. kad bi se osvrnuo i pogledao uokolo, pomislio bi. oni će se dakle naseliti tu, živeti i život svoj završiti, tu. njegovoj selidbi došao je dakle kraj? ta zemlja, ravna, beskrajna, činila mu se plodna. crna, masna. suh štap da u nju zasadiš, kažu, proklijao bi. bila je, međutim, pusta. drhtala je još od uspomene na turke i tatare. ponegde samo poneka šumica. poneka rečica. poneko brdašce. poneki bagrem, poneko naselje, u suncokretima, a zatim svud opet trava, trava. dok ne pretrči poneka lisica. poneki zec. na vidiku se pojavi konjanik, pa nestane. a sunce gori, gori, ogromno, a liči na suncokret. kroz tu veliku prazninu, pavle nigde ne ču pesmu, a kad bi se začula, javljala se sa topotom konjanika i prošla sa njima. doseljenici nigde nisu susreli rosijski narod bezbrojni, rosijski, narod o kom su toliko slušali u kijevu. ono što su susreli, bili su pojedinci, kraj nekog kućera, kraj neke rečice, poneki starac brbljivi, koji je, sam, živeo u svojoj kolibi, kraj svog čelinjaka. poneki mlađi čovek, koji je bio raspleo ribarske mreže, na krovu svog kućera, punog dece, a koji ih je gledao, sa mržnjom. što je bilo najluđe, za isakoviče, oni su, prilikom tih manevara, među oficirima, susreli nekoliko nemaca, koji su, sa najvećim divljenjem, govorili o prajsima i kralju prajskom. otvoreno, bez ustezanja, ne krišom. a kad su se isakoviči raspitivali, ej, kako to, rečeno im je, da ćute. budući vladar svih rusa i svih rosija, prajs je u duši, i prajski muštra svoju gardu. mislili su da sanjaju budni, kad su to, od vitkoviča, čuli. to nikako nisu razumeli. među oficirima, međutim, kad je bila reč o đeneralima, koji su se, u ratovima, bili istakli, i koji će doći da vide iduće manevre, oko kijeva mnogo veće, na proleće spominjali su se stranci i strana imena, kakva su isakoviči, i u austrijskoj vojsci, bili čuli, a koja su bila irska, škotska, franceska, samo oni to nisu znali. a što ih je, još više, bilo začudilo, svi ti nemci, i među nižim oficirima, koje su u mirgorodu, i kijevu, upoznali, govorili su, ne nemecki, nego ruski. a oni nisu ruski znali. rus je, mislili su, svaki, ko ruski govori. oficiri, mnogobrojni, koje su sad već znali, činili su se isakovičima kao neki zid, pred narodom, ruskim, koji su, radoznalo, tražili, a nisu nalazili. pavle je sasvim drugače zamišljao, kako će se, sa rosijskim narodom, sastati, kad se u rosiju odseli. uokolo u toj zemlji, čuo je, da već mnoga sela imaju serbska imena, da su već mnogi njegovi sunarodnici tu naseljeni, ali su ta naselja ipak bila retka, daleko, u toj velikoj praznini. nigde nije nalazio svatova, rođaka, kumova, nigde nije bilo ni siriga, ni titela, ni ovče, ni borče. samo su vatre kompanija, koje su se vraćale sa manevara, gorele, i tu, dockan, u sumračju, na vidiku. isakovič, iako to ne bi bio znao izraziti, današnjim rečima, iako nije bio naročito pismen, a od knjiga pamtio samo jednu, nemecku, u kojoj se opisivao svet na jednom ostrvu, blaženstva, daleko, u okeanu, nije bio bez misli, ni bez osećaja. naslutio je, noću, kraj vatre, otkud ta strašna i tužna razlika, između one veselosti, posle manevara, pod peštom, i te žalosti, ovde, i velike utučenosti. oni nisu bili rođeni na ovoj zemlji. oni su, i tamo, u sremu, bili došljaci, iz servije, iz crne bare, ali su bili među svoje sunarodnike došli. zatekli su, u novoj srbiji kako su srem i bačku zemlju bili nazvali kao i u temišvarskom banatu, svud, na obalama save i dunava i tise i moriša i begeja, hiljade i stotine hiljada svojih sunarodnika. ovde, u rosiji, nisu nikog zatekli. bili su, nekoliko hiljada, rasuti, u ogromnoj praznini. skupili su se bili, malo više, oko zemlje, koja se zvala krivi rog. za vreme tih manevara, isakoviči su saznali, ne samo da ih ima malo u toj ogromnoj zemlji, nego i to, da teraju, sa svojih ognjišta, one, koje su bili zatekli, a koji su bili retki i sami, u tim cvetnim dolinama, gde je trava mirisala tako opojno, suncokreti bili tako ogromni, a čele zujale, gde god se čovek nastani. terali su sa njegove zemlje svet koji se beše tu rodio. pavle je video gomilice tih mužika, koji su stajali, duž puta, zablenuti, dok vojska prolazi i peva, serbski. kad bi prošao kroz neko njihovo naselje, video bi opet te ćutljive ljude i njihove, lepooke, bose, žene, kako ćute i kako su ruke prekrstili preko grudi. žene su, opet, imale te snažne, lepe, noge, koje su bile gole i crne od blata, do kolena, koje više nikakva voda ne može da spere. stajali su pred njim, kao što su i na prevojima karpata, stajali. komanda u kijevu počela je, duž tatarske i poljske granice, da raseljava stanovništvo, prema traženju đenerala horvata, ševiča i preradoviča. doseljenici su tražili svoju zemlju, zasebnu teritoriju, u toj tuđoj zemlji. oni su ne samo ruku cara lazara hteli da sele, nego su mislili da se i zemlja cara lazara može seliti. to iseljavanje urođenika, da bi se naselili horvatovi ljudi, docnije, prestade, kad su i tamo turski ratovi prošli ali je u trenutku tih manevara kostjurinovih, još bilo na dnevnom redu. kad je horvat, čovek silovit, počeo da globi i uzima novac od svojih oficira, pao je pod istragu i završio u arestu. tek tada su i evakuacije prestale. ali je čestnjejši isakovič još video, to. isakovič se, međutim, u kući trgovca žolobova, bio spanđao sa njegovom sluškinjom, koja je bila lepa, pusta, a imala onu čudnu moć rusku, da, rečima i pričama i pesmama, ražalosti. ona nije bila, ni tako namirisana, ni tako umešna, u ljubavi, kao što je bila gospoža evdokija u vijeni, ali je bila strasna, a silna, pa je pavlu, u postelji, pričala, i o svojoj familiji, i celom tom kraju kuda su se sad isakoviči naseljavali. te priče su bile žalosne. oni su, jedan narod i tako već namučen iseljavali. kao što je ono naseljavanje nemaca, sa rajne i iz lotaringije, u njihovu zemlju, bilo neshvatljivo, zbrkano, a velika nepravda, u krajevima koje su krvlju svojom bili natopili i otkupili isakoviču se nije činilo pravo, ni to njihovo naseljavanje, u mirgorodskoj okolini, i kod elisavetograda, koji su protiv turaka zidali. đurđe je bio, uz sekundmajorstvo, dobio, na donecu, toliko zemlje, koliko u nekoj nedoglednoj, banatskoj, pustari. petar isakovič je, pored njega, dobio jednu blagu nizbrdicu, za koju mu je trebalo pola sata, da je objaše. svet, koji je imao već, na toj padini u dolini, svoje kućere, imao je, ili da se iseli, ili da padne, sa svojim kućerima, od lipovog drveta, sa nešto ovaca i obora za svinje, pod igo vojenog paorstva. a taj jaram bio je teži, nego onaj, koji je razvojačenoj miliciji serbskoj, ministar kolovrat, u vijeni za srbe je taj ministar bio njihov sunarodnik, odrod, koljivrat , rešio da se po temišvarskom banatu razdeli. trifun je, nedaleko petrovog naselja, dobio kako reče biće nekih trista lanaca, pet vodenica i čitavo selo ruskih paora, među koje je naseljavao svoje seratlije, koji su sa njim bili došli, a stvorili čitavu trgovinu po kućama, ašova, kosa, motika, gvozdenih, koje su sa sobom bili doneli. a bile su na ceni. u celom tom kraju, gde je bilo i gvožđa u zemlji, sekire su bile retke. pavle, koji je u kijevu imao najviše novaca, ostao je, pri raspodeli zemlje, najsiromašniji. on se u kijevu, pri kockanju, bio sprijateljio sa jednim od najveselijih i najomiljenijih kockara u kijevu, koji je bio kozački kapetan, a zvao se ukšumovič. taj mladi oficir, zemljak isakoviča, seljačkog porekla, bio je dobio bogatu ženu, ruskinju, pri igranki. preskakao je dva konja. bio je lep, lak, sa očima, koje su se smejale, a znale da, ženskoj, govore. on je pavla bio nagovorio, da naruči kuću, kao što se golubarnik naručuje od lipovog drveta, gotov. kuća je bila gotova i čekala je pavla, pri izlasku iz bahmuta. svi, koji su, iz tog ukrepljenog mesta, izlazili, morali su da projašu kraj drvenog mosta, otkud je jedan puteljak vodio prema isakovičevoj kući. bila je sva u bašti, pred jednim šumarkom koji je pripadao pavlu, na crtežu parcele, koju su mu dali, a koja se blago spuštala, kroz travu, prema varošici. ukšumovič je govorio pavlu da će tu, na putu u bahmut, i iz bahmuta, kroz godinu, dve, sve biti u voćkama. a naseliti se tesle, i naseliti se kovači. bahmut će, kaže, postati njegov garnizon. taj mladi kapetan koji je preskakao konje činio se detinjast, neozbiljan, rasipnik, kockar. a govorio je pavlu da ima samo jednu želju u životu, da mu žena kupi četverac i da uzme uzde, za četverac, u ruke, kao raškoviči. pokazaće rusima, kaže, da voziti, na tri konja, ne vredi. nego na četiri. ukšumovič, skoro nepismen, bio je podneo jedan elaborat kostjurinu, da sve doseljenike, u kozake, pretvori. posinka vuka isakoviča poštovao je jako i pokušavao da ga nekom ruskinjom oženi. dobre su, kaže, ne mogu bolje biti. čestnjejši isakovič imao je čudan osećaj kad je, za vreme tih manevara, otišao da obiđe tu kuću, i da vidi, gde će odsad živeti. kuća, sama po sebi, nije se ni u čemu razlikovala, od ostalih kuća u bahmutu i bahmutskoj provinciji. bila je od lipovog drveta, čvrsta, još mirisna, a na njoj nije još bilo vrata, niti su bili prozori. belela se i žutela, prekodan, iznad druma u bahmut, pred šumarcima, koji su bili počeli da žute. prvi listovi, sa drveća, već su opadali, sprženi, a uveli. kuća kao kuća ali sasvim prazna. u njoj nije bilo ni nameštaja, ni žive duše. ukšumovič je pavlu našao dve sluge, sunarodnike, koji su imali žene, ruskinje, i naselili se, pred kućom, na poljani. oni su bili počeli da, zemlju pavlovu, opkopavaju, da je omeđe. pavle je obišao svoje imanje jašući. krčevina oko kuće bila je puna veverica. crvendaći su skakutali sve do ruke pavlove, kad je seo na prag. pomisli, dakle, da će, tu, provesti prvu zimu. da će tu, odsada, živeti. ta prazna kuća, koja nije imala pendžere, a koja je sva još bila u dubokoj travi, bila je tužan doživljaj za pavla, u rosiji. on je, kao izgubljen, obilazio izbe, u toj kući. u njoj nije bilo nikoga i njegovi su koraci, na podu, drvenom, tupo, odjekivali. kao da, sa njim, još neko hoda po kući, ali taj drugi, uvek u drugoj prostoriji. čestnjejši isakovič zastao je i kod praznih prozora. ispod njega bila su polja, varošica, a iznad njega, šumarci požuteli i posečeno drveće i panjevi, u travi. nije bilo komšija, nigde, u blizini. kad bi se nagnuo, iz tih, praznih prozora, u sumračju, posle, sve bi nestajalo u toj poljskoj pomrčini. i bahmut, i drum, i putevi i šumarci požuteli. ne nebu su se, rano, javljale zvezde, ali blede. a, tih dana, bio je nov mesec u rosiji, i u bahmutskoj provinciji. pod utiskom svega toga, isakovič je, posle, vrativši se u kijev, osećao da se kraj, jednom životu, i njegovom i njegovih bratenaca, bliži. otpočeće neki život novi. đurđe će pavle je to slutio sve više živeti za vojsku, za svoj puk, a vraćaće se samo, noću, ani. trifun će se, sve više, izmeniti, i sačekaće smrt, u tom novom, bećarskom, životu, koji pavle nije vodio, pred svetom, ali koji su udovci u to vreme, ne krijući to, svi, vodili. kad se andreovič bude pojavio u bahmutu, mesto gospože sofike, trifun će već naći nešto novo, ali isto tako mlado. dok jednom ne izgubi glavu, ili ga ne prebiju namrtvo, sunarodnici. pavle više nije hteo o tom da misli. on se, posle tih manevara, vratio u kijev, sa osećanjem uzaludnosti, koje osećaju, obično privremeno ljudi, kad im neka namera ne može da se ostvari. nego sve ispadne drugače, nego što su želeli. pavle je mislio da je on, a ne neki slučaj, i sudbina, pokrenuo isakoviče da se sele u rosiju, pa je sad bio neveseo, kad je video, kako će se naseliti i gde će život završiti. taj oholi, ušeprtljeni, udovac, nije cenio, nimalo, parcele, zemlju, bogatstvo, koje su, po planu đenerala bibikova, dobili. sujetan, taj isakovič je bio željan nečeg drugog. da se istaknu. da ih saslušaju o serviji. da se osveti garsuliju. da u vijeni uvide šta su izgubili. kao i petar, pavle je nosio u srcu neugasivu žeđ da, u rosiji, bude predstavljen rosijskoj carici, elisaveti. neki su, među doseljenicima, i pre, u tome uspeli, i pavle se nadao da će i on uspeti. posle neprilika, koje je imao da gleda oko kostjurina, bio je počeo da gubi nadu da će, ikad, do sanktpetersburga, stići. ta želja, taj san, mu se neće ostvariti. umal ne ostade, dodeljen na invalidski protokol. sa penzijom od trista rubalja godišnje, za kapetana. budućnost mu se sad ukaza u silueti bahmuta. život, kako ga je ukšumovič vodio, bezbrižan, u kocki, u jahanju, u lovu, u manevru. ko to ne želi mogao je sići na azov pa se noću klati sa tatarima. petar tekelija izabrao je bio kavkaz, u snegu. za vreme tih manevara, u okolini mirgoroda, čestnjejši isakovič je, u svakom slučaju, mogao reći da je naučio nešto, iako nije bio naročito pismen, ni načitan. uvideo je kakav će kraj svi oni imati, i u filosofičeskom smislu, u rosiji kraj koji će i on imati. bio je isti, koji bi i u austriji imali. neki će biti graničari, na poljskoj granici, gde će, kao žbiri, hvatati mužike, koji beže ispod iga paorskog u ukrajini. drugi će otići na moldavsku, tursku granicu, pa će tamo ostaviti svoje kosti. ruski narod, moskvu, sanktpetersburg neće ni videti, niti poznati. između njih i rosijskog naroda, kao da su nekakve mađije, neki zid oni će biti ajlugdžije i neće ga ni sagledati, ni poljubiti. komšije su im kozaci i tatari. a mnogo su dalje od svoje servije, nego što su od nje, u sremu, i na morišu, bili. daće svoju krv, pa će, u jeseni, u stepi, u azovu, nestati. ni jedan živ čovek, međutim, još u punoj snazi, ne odriče se, lako, nade, sna, misli, koje je na srcu nosio, u mladosti. plivač, koji je zaplivao daleko, ka drugoj obali, ne može više da se vrati, kad je daleko otišao, iako oseća da će ga dah izdati, pa će klonuti. zato je druga polovina života tih isakoviča bila, kao što to obično biva kod muškaraca, dublja, dirljivija, nego prva. dirljivija od mladosti. samo mi tu drugu polovinu života isakoviča ne znamo. posle tih manevara, u dokumentima tog vremena, još se pominje, dvatri puta, pa iščezava, kao što su toliki, koji se odseliše, iz svog otečestva, iščezli. znamo samo da se isakoviči, ni kad su svoju sudbinu već uvideli, na svojim naseljima, na donecu, rosije nisu odrekli. moskalji ih nigde nisu zabeležili, da su se opet vratili. do smrti su bili dakle rešeni da ostanu verni svom rosijskom snu. iako je u rosijskoj armiji, tada, nastala prava litija došljaka, stranaca, koji su bili u sanktpetersburg nagrnuli, serbski doseljenici bili su lepo primljeni. u austrijskoj vojsci, koja je početkom xviii veka oslobađala serviju, okupirala serviju, gubila i predavala serviju, isto su tako stranci komandovali, savoje, lotaringi, hamiltoni, maruli, hoenloe, valisi, sukovi. tako je bilo i u rosiji. čestnjejši isakovič ipak nije bio izgubio nadu da će se sve to svršiti pojavom rusa, u serviji i črnoj gori. ni horvat, ni ševič, ni preradovič, zaista, nisu se mogli potužiti na to, kako su bili primljeni u mirgorodu i koliko su dobili. i oni su bili stranci, ali stranci, koji su bili, rusima, braća, rođaci, pa su ih tako i mazili. iako je u rosijskoj armiji, u to doba, bila zavladala strašna strogost, i prema strancima, planovi i predlozi horvata, ševiča, vladike vasilija, pa i bestuševa, odbačeni su tek posle nekoliko godina kao, za sada, neostvarljivi. testament petra velikoga, koji niko nije bio video, ali svaki znao, nije bio zaboravljen. znali su ga i na dvoru, znala ga je i carica, i šuvalovi, pa i kostjurin. carica je, te godine, 1753, još potpisivala, svaki akt, koji joj je podnet u korist serbskih naseljenika u rosiji. to jest potpisivao ih je kancler bestušev. carica je bila toliko lenja, na pisanju, iako je pisala i elegije, da joj je trebalo, tri godine, da napiše pismo, kad se nakani. čestnjejši isakovič je, kraj svih neprilika, koje je u kijevu imao, morao osetiti da je on kriv, a ne rusi, što nije uspeo da stigne do sanktpetersburga, noseći u svom prtljagu, serviju. on nije krio da želi, kao i njegov brat, petar, da bude primljen u audijenciju kod carice i da joj napuni uši, pričom o svom nacionu, koji čeka na nju, u turskoj, u ropstvu, plačući. drugi, njegovi, sunarodnici bili su primljeni i kod carice ane, i kod elisavete. pa ako i ne bude stigao on, pa ako on i završi u kući bez pendžera, u bahmutu, sa sluškinjom žolobova, u samoći, drugi njegovi sunarodnici će stići. postao je bio već poznat u štapskvarteri, po tome, pa su svi oficiri znali da taj srbin želi da razgovara sa imperatricom, kao da im je imperatrica obavezna da bude, za njih, neka mati. koja ima, ne samo bezbroj brilijanata, nego i zemalja, do kamčatke, i armiju koja je bezmerna, kao sibir. pri svom povratku u kijev, iz mirgoroda, pri početku jeseni, pavle je bio naslutio još nešto, što su i drugi njegovi sunarodnici bili naslutili, u rosiji iako su takvi bili retki. neće, ne može uspeti, nije to u njegovoj moći, da svoje bratence i njihove žene, usreći, iako ih je on u rosiju doveo. niti zna, niti će moći znati, niti to od njega zavisi, kako će đurđe, ili petar, ili matori trifun, završiti. svi su sad oni utonuli u neko ogromno more i svi su sad samo zrno peska, na obali. pojedinci su samo, u sudbini velike zajednice serbskih naseljenika, pa, osim toga, i u još većoj zajednici, ruskih armija. kad je jednom, za vreme tih manevara, razgovarao, sa protom buličem, u mirgorodu, prota mu je rekao. priča o tebi, sinko, ovde, u rosiji, pretvoriće se u priču o mnogima. a slušajući protu i pavla, stara ševička je dodala. romanca o njemu, o ani, o varvari, pretvoriće se u romancu svih, koji su se doselili. iako pavle nije znao šta je to romanca nije hteo da pita on je znao da se, o toj babetini, priča da zna franceski, pa je slutio da je to, što kaže, nešto iz malog u veliko. naslutio je šta baba hoće da mu kaže. nije jedna veverica, u šumarku iza njegove kuće, verala se, za lešnikom, na grani. mnoge su dolazile i sedele na svom repu. činilo se, katkad, da mora biti da su na svetu bezbrojne. pojedinačne sudbine isakoviča, njihove ljubavi, njihove sahrane, neće više biti, kao što su, u sremu, ili temišvaru, bile, pojedinačne sreće, pojedinačne žalosti. nego je isakovič razumeo da će sve to utonuti, u neki novi, zajednički, iseljenički život, koji će sve njih, zajedno, kao povezane, usrećiti, ili unesrećiti. kad je ugledao dnjepar, kod kijeva, pri povratku iz mirgoroda, čestnjejšem isakoviču se učini da se on, isakovič, ne vraća, isti. život mu je bio, do kijeva, udovički bio je čovek usamljen, kurjak, leptir, namćor, potok a odsad će morati, da se izgubi, u neki zajednički dnjepar, matore ševičke. u reku života, koja, počev od kijeva, pa sve do mora, sve sa sobom odnosi, i leto, i početak jeseni, i lišće koje žuti, i koje je bilo počelo da opada, u avliji žolobova, na jednoj jasiki. manevri serbskih, novouspostavljenih, pukova, u mirgorodu, naselja koja je video, sve je to pavlu pokazalo jednu vojsku, koja nije bila, ni blizu, onako raskošna, kao što beše austrijska. izuzev peti kijevski, grenadirski, puk, knjaza rjepina koji je bio čak i raskošniji. ta nova, ruska armija, međutim, bila je, očigledno, tvrđa, burnija, silnija, nego ona, koju je imao na raspoloženju engelshofen, ili ona, kirasirska, kojom je komandovao serbeloni. kao što su ovde, i sunce, i oluji, i dnjepar, bili mahnitiji, nego reke, regulisane prema planu grofa merci. marševi su bili duži, komandanti nemilosrdni, konji divlji, san kraći, jelo šta se nađe, a kad se manevrisalo, išlo se, do gladi. pa, iako je bila zabranjena, teorijski, u manevrima, borba prsa u prsa, bilo je i ranjenika, u toj ratnoj igri. geometrijski zamišljeni napadi i sudari, na mostovima i pri prelazu reka, bili su tako snažni, da je bilo i mrtvih, u toj gužvi. a činilo se, pet dana, da topovi bibikova ne pucaju, već šenluče. dim puščani i topovski lebdeli su nad ingulom, kao oblaci. u grenadirskom puku knjaza rjepina govorilo se, u šali, da se od topova bibikova ne može mirno posedeti, ni na latrini. bibikov, kažu, puca, i na pojedinca, iz topa. ne može, kad se nešto miče, da odoli. pod utiskom pohvala, vike, slavlja, kojim su se manevri završili, u štapskvarteri vitkoviča zavladalo je veselje, pa se šaputalo da će manevri, na proleće, godine 1754, biti još veći, pa će, i carica, u kijev, doći. teza će biti pričao je vitkovič da će idući rat biti prajski. iako se idući rat predviđao, kao rat prajski, vitkovič je tešio pavla da srbi, to jest turci, nisu zaboravljeni, i da će neki, serbski pukovi biti izvedeni na moldavsku granicu, čim proleće grane. i zaista, kraj svega toga, što je, među oficirima rosijskim, bilo govora, u mirgorodu, skoro uvek samo o kocki i ženi, ili o kostjurinu, kraj svega toga, što su mu se, ti mladi knjazi, rusi, činili lakomisleni, nadmeni, tiskajući se da što više jašu uz ekipaž, u kom su kostjurina, u kijev, vraćali, svi su se ti mladi oficiri uozbiljili, kad im je pavle govorio o turskoj. nisu znali, ni belgrad, još manje o serviji, a vrlo malo i o narodima na balkanu. međutim, kad bi se pomenuo taj rat, sa turskom, koji mora jednom da se produži, svi bi ti mladi rusi, kao i on, imali jednu istu misao, jednu istu sliku u uobrazilji. ona im je bila urezana u pameti, žigosana u čelo, a na dnu očiju, iako je nisu videli. to je bila slika koju je petar veliki ostavio armiji. ona je treperila, i kad se o njoj nije govorilo, na dnu svih tih pijanki u mirgorodu i kijevu, kojom su grenadiri manevre proslavili. ona je svetlela u njihovoj svesti, kao što u mraku svetle daleki vulkani. kad bi se pomenula, svi bi se uozbiljili. nije imala hrišćanski, ni verski, smisao, kao što su to docnije, pri kraju xviii veka, na zapadu, filosofi mislili. nego je to bio simbol, znak, ruski, vojeni, veliki. krst na aja sofiji. čestnjejši isakovič kod imperatrice. prema protokolu invalida, u štapskvarteri brigadira vitkoviča, isakovič se vodio na spisku instruktora jedne polukompanije grenadira u kijevu posle manevara u mirgorodu. ta polukompanija vežbala je ataku, pod vatrom. rota, koja je išla na neprijatelja, imala je da korača, stane, i puca plotunom, a desno i levo od nje, rote su imale da, u isto vreme, pucaju, s boka. kostjurinova ideja bila je da se pehota navikne da kuršumi lete oko nje, a ona da korača i dalje, sve dok ne dođe do sudara, prsa u prsa, na bajonet. bibikov je predlagao kostjurinu da njegovi topovi prate te manevarske formacije i pucaju, preko njihovih glava, sve dok pehota ne stigne, sasvim, do neprijatelja. da će, pri toj vežbi, ubojnim mecima, biti i mrtvih glava, to je predviđao, i bibikov, i kostjurin. ali, tako je moralo biti. čovek se uči dok je živ. obojica su svoj predlog podneli kolegiji. u štapskvarteri se, tih dana, bio pojavio višnjevski. on je predložio da se, uz inspektore rosijske, dodeli i neki oficir, koji je došao iz austrije, na primer, kapetan isakovič. on, kaže, zna, tog oficira, iz tokaja. a taj kapetan je, u austriji, proučavao unakrsnu vatru, u tvrđavi, zovomaja grac. iako je vitkovič znao da su svi sirmijski husari napustili, austriju, kad su ih skinuli sa konja i pretvorili u pehotu, on je isakoviča dodelio toj polukompaniji, dnevnom zapovešću od 20. septembra 1753. pavle je, posle manevara u mirgorodu, bio podneo molbu, za audijenciju, kod carice, a vitkovič, koji je bio ostario, a nije bio u audijenciji kod carice elisavete, nikada, smatrao je pavlovu molbu za bezobrazluk jednog uobraženog rođaka. pošto je pavle imao pisma, preporuke, od grofa kajzerlinga, iz vijene, na general en chaf petra spiridonoviča sumorokova, člena vojene kolegije, u sanktpetersburgu, i na general en chaf stjepana feodoroviča apraksina, viceprezidenta kolegije, vitkovič nije smeo da pavlovu molbu zaturi, ad acta, nego je morao da je saopšti kostjurinu ali je i kostjurin smatrao da to nije potrebno. čak se i nasmejao toj želji pavlovoj i pravio šale na račun pavlov, i svih tih srba, koji, svi, hoće da vide caricu, i da budu primljeni, u audijenciju. ima, kaže, vremena za to. kad đenerali postanu. dodelu isakoviča, u instruktore, međutim, kostjurin je odobrio. tako je čestnjejši isakovič, mesto da otputuje u sanktpetersburg, prelazio, skelom, na drugu obalu dnjepra, iza ostrva turkhanov, gde je ta polukompanija grenadira vežbala, tu pucnjavu. ubojnim mecima. u oblacima dima, baruta, koji je mirisao. rano u zoru, isakovič se, tog septembra, budio, prao i pirkao, sjahao do skela, prelazio reku, pa je, u grupi oficira, pratio dva reda grenadira, od kojih je prvi pucao, a drugi punio. pavle je ćutao. punjenje prednjača bilo je operacija, koja je komplikovana, a cepanje, zubima, vunice, koja se nabijala u pušku, stvar, koju vojnik, često, nikad nije, dobro, naučio. pri tome je grenadir i koračao, ritmično. bilo je mnogo smeha, kad bi rota, sa boka, uzela nišan malo niže i prošarala jutarnji vazduh, mecima, pred nosem instruktora. posle dvetri nedelje, međutim, sve je išlo, kao da ti teški grenadiri, igraju balet. pošto je isakovič učtivo pozdravljao, ljubazno razgovarao, rekao i nekoliko ruskih rečenica, koje je bio, od sluškinje žolobova, naučio, instruktori su se, prema njemu, ponašali prijateljski, i navikli na tog stranog oficira, koji je među njima jahao i ćutao. posle nekoliko dana, niko ga nije ništa pitao. isakoviču je bilo teško, samo kad bi ugledao višnjevskog, koji je, tih dana, trebao da pođe, u sanktpetersburg, a koji je, kao za pakost, odnekuda, dolazio, na konju, da vidi tu vežbu, a koga bi isakovič morao da pozdravlja, iako mu se višnjevski, očigledno, smejao. pavle se onda reši da vitkoviču ispriča, šta je sve, u tokaju, sa višnjevskim, bilo, pa je tražio bolovanje, dotle, dok višnjevski ne ode u prestonicu. starac je, međutim, iako je bio zgranut, onim što je o višnjevskom čuo, naredio pavlu da ćuti i trpi. pavle, kaže, treba da pazi, da se ne upropasti, konačno. ima već nekoliko neprijatelja u kijevu. već nekoliko stranica, denonsa, podnetih, protiv njega, kostjurinu. isakovič onda reši se da ćuti, i trpi, a slutio je da se ta mržnja između njega i višnjevskog ne može svršiti dobro. nož koji je u čizmi nosio, kao da mu je šaptao, i pevušio. trudio se da izdrži do kraja, mirno, pa je sjahivao i išao, sa rotom, koja je koračala ritmično, primala puške, pucala, plotunom, a pokušavala da, ispred nosa instruktora i rote na maršu, stvori unakrsnu vatru kao neku zavesu, smrti. još se više dopalo pavlu, da stoji na strani rota koje su imale da izdrže ataku, a koje su pucale, iznad glava napadača, pa pravile karu, sa nožem na pušci, u poslednjem trenutku. u toj komediji, isakovič je zavoleo pehotu i uživao u trenutku, kad bi, sa grenadirima, stao, da se ne pomakne, da sačeka ataku, na nož. stati, i ne odstupati iako se, u to vreme, odstupalo, uz plotun, ritmično učini se isakoviču tajna pobede. on je osećao kako mu se kika trese, kad bi, u dimu, u ludilu, sačekali napadnu formaciju, sve do na dva koraka, nepomično, nepomično. vitkovič ga je začuđeno posmatrao, kad mu pavle, jednog dana, reče da je gotov da ide, iz konjice, u pehotu. sredinom oktobra, međutim, kostjurin je usvojio predlog da se ta vežba, ubojnim mecima, pokaže na manevrima na proleće. specijalna kompanija određena je, za demonstraciju te vežbe, kao što biraju baletsku trupu. isakovič je vraćen na invalidsku listu. pavle je, tu jesen, u kijevu, u polju, svako jutro, doživeo, u seti, koja pada na dušu kad se zna da se iz jedne varoši odlazi, uskoro, a još ima da se živi, u njoj, neko vreme. on se poslednji put javio, poočimu, vuku isakoviču, na dan svetog stefana štiljanovića, miljenika isakoviča, među svetiteljima, na nebu. obećavao je da će ispuniti svaku vukovu želju. oženiće se, opet, čim nađe neku dobru priliku. a da bi vuka, bolesnog i ostarelog, tešio, javljao je i da se nada da će videti caricu. dokonao je, kaže, i to, da ima kuću, u bahmutu, gde je zemljodržac, sa dost časti i veselja. to pismo, nikad nije stiglo, iz štapskvartere vitkoviča, u neoplatensu. pavle je, dakle, oktobar mesec još proveo u kijevu, u kući trgovca žolobova, iz koje se već selio, polako. ti poslednji dani, u toj kući, morali su biti neveseli za njega, kao i ta jesen, jer je teško biti veseo, kad se napušta kuća, u koju se radosno došlo, a koja se napušta, tek što se na nju naviklo. ni jesen, međutim, nije bila u kijevu onakva, na kakve je bio navikao, u varadinu. tamo je sve bilo toplo, blago, svetlo, tiho, a jesen je prolazila, jedva čujno, u šušnju žutog lišća, koje je opalo. u kijevu, sve je bilo ogromno, požar koji je goreo, a oko kuće žolobova ruže su cvetale, i u oktobru. sunce je zalazilo iznad dnjepra, tako, da se činilo da će noć ostati osvetljena. kao što to biva sa varošima, koje su na vodi, i brdu, kijev je imao, u sebi, neke crte, koje su se činile, nešto, što nije stvarno. te crkve na bregu, čiji su tornjevi sećali manastira, koje su bili preneli iz servije, u frušku goru, kao i ruku cara lazara, bile su toliko pune zlatnih ikona, dragog kamenja, boja, šara, da su ličile na bajku. zato što su bile na brdu još su više sećale na priču. a sve je to gorelo u žutom, uvelom, pocrvenelom, lišću. i ostrvo u dnjepru, kud su prelazili na pucnjavu, na sredini reke, činilo je jesen, čudnom, providnom, kao u staklu. red jablanova dočekivao je, na tom ostrvu, a drveće se pelo, uz brdašce, kao da vrši neku, militarnu, vežbu, ritmično. svega nekoliko koliba zaticali bi na tom ostrvu. isakovič je i tu osećao svoju samoću. sva ta seta koja mu je bila pala na oko, bila je posledica potpunog neuspeha u privatnom životu, njegovom, i njegovih bratenaca. u tom buktanju vazduha, iznad kijeva, koji se iz daljine činio, kao da će izgoreti, sa svojim krovovima, kućama, isakovič je, te jeseni, sahranjivao svaku nadu, sa kojom je bio pošao, ukoliko se nečem boljem nadao, za đurđa, petra, ili sebe, lično. u privatnom životu, on, udovac, koji se stalno seli, nije više imao da se nada, ničemu. upoznao je nekoliko ljudi, na svom putu trandafila, božiča, kopšu, agagijanijana, ziminskog, volkova, ali, ni jedan od tih ljudi ne ostade u njegovom životu. izređaše se i nestaše bez smisla. upoznao je i žene, na putu, više njih, nego celog života, pre gospožu femku, pa evdokiju, pa gospožicu teklu, da druge i ne spominjemo, ali nije ni jedna, eto, ostala u njegovom životu, nego uđoše i iziđoše, kao i te sluškinjice, koje je imao. u kijevu, pomenute godine, isakovič je svoj privatan život smatrao proigran, zauvek, kao taler izgubljen na faraonu a ne bi bio mnogo dao, ni za život, koji je video da imaju, oni, koje je voleo, i koje je u rosiju doselio. ni ana, ni varvara, ni đurđe, ni petar, nisu bili sretni, pa ni trifun. taj čovek, koji je, pri polasku, na put, u temišvaru, koračao tako oholo, sigurno, znajući šta hoće, i kud je pošao, bio je sad, kad je, eto, bio, u kijevu slabe volje, bez nade, a zbunjen toliko, da je sve češće mucao. nije rečenice više završavao. imao je neke osmehe, koji su se činili besmisleni, sagovorniku, a pogled uz taj osmeh, kao što gleda lud na brašno. ono, što je njegova familija bila primetila, u kući trgovca žolobova, počeli su, te jeseni, i u štapskvarteri da primećuju. taj oficir, koji je bio postao tako snužden, miran, ljubazan, tih, bio je upadljivo, isuviše rano, na slepoočnicama osedeo. a oči su mu bile poplavele, tako, da je to plavetnilo moralo da se učini ljudima neprirodno, ludačko. dešavalo se da je vitkovič morao da mu ponavlja, ono, što mu je već bio rekao. pavle bi se trgao i izvinjavao. kao da je i njega neka kobila udarila u glavu, isakovič se tužio, na glavobolje, koje ga bude, noću. trikorfos, grk, medikus, štapsfizik, u kijevu, koji je neko vreme živeo u italiji sa rusima, sa krfa govorio je vitkoviču, poverljivo, da je pavle oboleo, kao što se to dešava, katkad, udovcu, od melanholije. a kad mu je vitkovič tražio da mu objasni tu boljku, za koju je mislio da se, valjda, nalazi u urinu, grk je vrteo glavom, i tvrdio da je teško objasniti to. ali je vitkoviču napisao, krupnim, kaligrafskim, slovima. melancholia. oni, koji pate od te bolesti, kaže, mogu da budu odlični oficiri, naročito za ataku, na jurišu, ali su, sasvim, nesposobni, za paradu, a gube na kartama, pa često završavaju, ili skoro uvek, u samoubistvu. ako tog oficira, njegovog rođaka, obuzme, jednog dana, besnilo govorio je trikorfos, vitkoviču uhvatiće kostjurina, za gušu. najbolje bi bilo, što pre, poslati ga u bahmut, ali ne u serbski, serbskovengerski, puk br. 35, nego u invalidu, penziju. takvi su ljudi, kaže, opasni, za ženu. ne bi ga trebalo predstavljati ćerkama kostjurina, nikako. protivno očekivanju protofizikusa vitkovičevog, isakovič je, međutim navikao na selidbu, kao i tice selice brzo i mirno, posvršavao svoje poslove u kijevu, pred odlazak u bahmut. stvari, koje je bio nakupovao u kijevu, selili su njegovi husari, s dana u dan, kao da je to neko nasledstvo, od nekog ko je umro. među tim jastucima, lovačkim puškama, ćilimovima, posuđem, bili su i pendžeri u nemeckom staklu. a sa stvarima je otposlata, u bahmut, i sluškinja žolobova. isakovič tu snažnu, pustu, devojku nije nikom pokazivao. ali je bio zavoleo tu svoju polegušu. kao da se bio podetinjio, ona ga je uspavljivala, bajkama, o nekom princu, koji se, sa nekim aždajama, borio. u tim bajkama pavle je, kao dete, najviše voleo nekog čiču, sa sedom bradom, koji sedi u dvorcu i mota konce, a ti su konci bili konci noći. svanuće, pričala je ona, kad taj starac bude noć, do kraja, namotao. iako se taj nagizdani oficir bio povukao iz društva, u kijevu, i provodio vreme, sa knjigom o zlatoustom, i tom sluškinjom ćerkom siromašnog ribara u podolju koja ga je uspavljivala, svršio je i stvar petrovu, brže, nego što se nadao, i lakše, nego što je očekivao. petar je bio kažnjen, kao i pavle, sa godinu dana zastanka, u činu. kostjurin je, kad ču da je riđokosa bojarka petrova sahranila svoje prvo dete, govorio da je i to mnogo. isakovič, živ čovek, i ukrepljena mesta, bahmut i doneckoje, živeli su, te jeseni, dva života. u dva sveta. jedan svet je bio običan svet svih ljudi u okolini mirgoroda. u tom svetu živeli su tužni, ili veseli, u snu, ili budni svi njegovi sunarodnici, u svojim kompanijama, kućama, sa svojim ženama, decom, sa slugama, sa konjma, kobilama, ždrebadima, onako, kako se, u jeseni, u mesecu oktobru, u mirgorodu, i na donecu, živelo. pavle ih je bio u mirgorodu video. to je bila stvarnost u serbskom naselju. ali, sav je taj svet, sva su ta živa bića, postojala, i u protokolu štapskvartere u kijevu, u aktima, u mastilu, u paragrafu. i prema tim se paragrafima taj svet menjao, smejao, plakao, sahranjivao. bog je nad tim svetom, kroz te fascikule, kroz ta akta, kroz te paragrafe, kroz te papire, koji su dolazili iz sanktpetersburga, vladao. tu, na papiru, svi ti živi ljudi, stajali su mirno, upisani pod datumom, od koga su zavisili, sad, od dana protokola, pa do smrti. a život se produžavao. poplava, talas, naseljenika, međutim, iz austrije bio je presahnuo. engelshofen je, u temišvaru, apsio, a odliv oficira, krvi serbske, za krvoprolitija, za rat, bio je mariju tereziju probudio. krajem septembra 1753, u kijevu, bili su uvideli da će, posle nekoliko hiljada iseljenika alle mit familien doći još koja stotina, svega, a možda, ni toliko. bajka o preseleniju črnogoraca svršavala se, tih dana, jadno. za to vreme, iako je život pavlov bio, tako reći, u kijevu, stao, isakovič je imao nekoliko doživljaja, koje je, te zime, posle, prepričavao, a koji su, u familiji, posle, zaboravljeni, kao što je i sam pavle, posle nekoliko godina, u familiji isakovič, u neoplatensi i rumi, zaboravljen kao da nikad nije ni postojao. početkom oktobra meseca, dok se pavlu činilo da mu je život stao, i da će završiti, prosto, tim odlaskom u bahmut, koji je pripremao, proradili su, međutim, papiri, koje je o njemu bio razaslao volkov, za kostjurina, i kolegiju. višnjevski, za vreme svog boravka u kijevu, čitao je to. u tim papirima, sekundsekretara grofa kajzerlinga, gospodina alekseja stepanoviča volkova, reč je bila o iseljenju, črnogoraca u rosiju i o vladici vasiliju, i isakoviču pored drugih oficira, koji su radili na tom poslu. volkov je predlagao da isakoviča upute za črnogorcima, u moskvu, i da ga saslušaju. ima li vesti o kapetanu podunavske konjice, ivanu podgoričaninu koga je kajzerlingu preporučio. venecijanski ambasador, u vijeni, bio se, te jeseni, još više, zabrinuo, a isto tako i providur venecije u kotoru, gran antonio moro. providur dalmacije, grimani, pisao je pisma, u vijenu kako su, i pravoslavni na mletačkoj strani, željni da se sele u rosiju. isakovič je bio sitna zverka u tim aktima i intrigama, ali je bio pomenut, pored ostalih, zato, što se pogrešno tvrdilo da je odlično upoznat sa planom vladike vasilija. neko je, na tom, putu akata, iz vijene do petersburga, bio dometnuo, i to, da je pavle upoznat sa utvrđenjima, austrijskim i venecijanskim, po planovima, koje je izradio mateus johan grof šulenburg. vladika vasilije, međutim, te jeseni, nije više stajao, u moskvi, u miru, i rahatluku, nego je imao za vratom policiju. dok su drobnjaci, vasojevići, moračani, piperi, kuči, cuce i ćeklići, čekali na vesti o vasiliju, željno, vasilije je bio potpao pod nevolju, jakože i pročaja serbija. bio je umoran, razočaran, osiromašio, pa je, januara 1753, bio podneo molbu, kolegiji, da se kolegija zauzme odsada, za črnogorce, i uzme črnu goru pod svoju protekciju da im da pomoć. a njega pusti kući. a tom molbom, da ide, učinio se sumnjiv, i upropastio. neki njegovi ljudi, izgladneli, napali su priča piščevič dom udovice, spahinice, stroganov, pa je iz toga proizišla velika zabuna i drjaka. oficiri, oko vladike, u moskvi anton orlovič, sava barjamovič nagovarali su, visokopreosveštenog, da ne trpi dalje sramotu, koju mu nanose, i da se vrati, u črnu goru. isakovič je bio saslušavan u štapskvarteri, o vasiliju. pavle se sećao lazareta, u kom je transport vasilijev bio video, pa mu je, u ušima, nekoliko dana, odjekivao govor, koji mu se činio lepši nego njegov, tako, da je te reči, sam sebi, izgovarao. oruže, naruče, krčište, brčište, kaza, miši, pa kijat, pa punut, pa ćerat. pa kako su ostali pod put. za brijeg. pri vrhovah. pa kako je bijo pričan, pa bijo vikan, pa pjevan. a sve se svršilo, time, da se danima za črnogorce raspitivao, i za neku joku stana drekova. u štapskvarteri vitkoviča, međutim, niko nije znao, gde se, sad, taj transport iseljenika, nalazi. svi su mislili da je otišao, za vasilijem, u moskvu. niko nije bio video, u kijevu, ženu, koja ima krupne, zelene oči, a trepavice, kao u pepelu. o isakoviču se, posle tog saslušavanja, počelo pričati da je pošašavio. prilikom tog saslušanja, u kancelarijama vitkoviča, došlo je do nemile scene, između isakoviča i nekog lajtnanta gavrila božiča, iz titela, koji je bio u poseti familiji, u austriji, pa apšen, u austriji, a koji se tek nedavno bio vratio, u kijev. izlazeći iz jedne kancelarije vitkoviča, pavle ču, kako taj mladi oficir kaže da je on, ta loncija, taj isakovič, koji je hteo njegovom rođaku, joanu božiču, da odvede suprugu, a koji je, u vijeni, udarao i na božičevu ćerku. koja je tako reći još dete. a miraždžika. isakovič ga je bio ščepao, onda, za gušu, i bio bi ga strovalio, kroz prozor, sa drugog sprata, pod platane, u baštu, da ga nisu savladali. a što je bilo najčudnovatije, od nekuda, i višnjevski se bio, tu, zatekao. on je čak bio, onaj, koji je zabranio da se da sledstva tom slučaju. uklonio je božiča, a naredio da se pusti isakovič. još luđi beše slučaj, koji se pavlu desio, u kući vitkoviča. isakovič je odlazio u kuću svog rođaka, na kocku. a stara gospoža vitkovič bila ga je zavolela, jer joj je pomagao, pri faraonu. toj sedoj, maloj, uvek uplašenoj, starici, vid je bio jako oslabio, a vitkovič je govorio, pred svima, da babe treba da štrikaju, a ne da kartaju. jedno veče, početkom oktobra, oko ponoći, gosti u kući vitkoviča bili su taman hteli da završe kocku, kada, među oficirima, jedan mladi fenrik, brbljiv tek od pre neki dan u tom društvu poče da priča, o budimu, otkud je i on tek bio došao. bio je to neki sava rakič. pomenu i kuću bogatog voskara despotoviča. pavle se trže kad to ime ču. upade, posle, u reč mladom fenriku koji je govorio ti, svakom, u društvu pa reče, kako i on zna tu kuću, koju jako poštuje, i kako je bio, i u budimu. zna i gospožu evdokiju, lepoticu, suprugu joana božiča, rođenu despotovič, pa i njenu, ćerku, teklu, koja je tako reći još dete. to je otmena serbska kuća, u tabanu, i mora biti da je svi, u budimu, znaju, i poštuju. fenrik onda razveze, kako je, u kući počtenorodnog voskara, uvek, prepuno, kako se kod njega posetioci tiskaju, kako se tamo igra do zore i kako kod despotoviča, oficiri, pevaju. iz kuće mu ne izbijaju. ceo budim je pošešuljao. pavle na to, prebledeo, uzbuđen, dodade da to, svakako, nije čudo, kad se uzme u obzir lepota, koju je bog ćerci despotoviča, lepotici, gospoži evdokiji, dao. čuvena je i nema joj ravne. zar ne? rakič na to razveza da se čudi isakoviču, i ne zna o kojoj to kući despotovič kapetan priča. u koju je to kuću kapetan ulazio? jer u kuću, u koju je on ulazio, niko ne ide, radi evdokije. čest i čast, gospoži evdokiji ona mu je rođaka. nije, ne mož se reći da je rugoba, u licu, ali je debela kao top. da prostiš, kapetane, pravo prase. bure. jes, jes, ima crne oči, krupne morala je biti, kad je bila mlađa, neko čudo ali sad, kad zasvetli očima, sve beži. kažu da će se udati, jer teško da će božič izići iz aresta, koji je, mora reći, zaslužio, ali svi se pitaju, ko je taj, ko će zaprositi to čudo? toliko se ugojila, da se stidi da iziđe u svet, ili crkvu. leži, po ceo dan, kao neko krme, na jastuku. isakovič je onda zanemeo. fenrik. rakič, međutim, nastavi, veselo, kako ljudi idu u tu kuću, kao na ćabu, ali ne zbog evdokije, nego ćerke njene radi. to je, što no kažu, pravi, amur. treba da je dobije lajtnant kalinovič, bogataš iz temišvara. ma koliko da je to rakič pričao, kroz smeh, prosto, šaljivo pred isakoviča izide, u mislima, na osnovu tog brbljanja, tekla, kao neko vitko, vanredno, mlado stvorenje, koje ima lice lepo, a kosu tamnu, kao crnu grivu. obrve joj se behu ukosile, tako da su joj oči, u beonjači, bile tamne, a okrugle, kao što ih mlade srne imaju. rakič je pričao, kako se, za tom njegovom rođakom, kad dođe u crkvu, čak i starci okreću, i kako ni jednog udvarača ne ostavlja, za rođenu majku. svi čekaju hoće li njena ustašca reći, kalinoviču. da. to ima da budu svatovi, kakvi se ne pamte u temišvaru. despotovič se moli bogu, samo to da doživi. dok je rakič, zatim, pričao o kalinoviču, pavlu se pričini da čuje smeh tog mladog stvorenja, koje je bio upoznao na putu, a kad pomisli šta o njenoj materi pričaju, gušio se. da bi prekinuo razgovor, o gospoži evdokiji i njenoj kćeri, pavle poče da priča, kako je on, u budimu, proveo lepo, u kući jednog sretnog čoveka, počtenorodnog trandafila, koji ima vrlo ljupku futošanku za ženu. nikad nije bio u veselijoj kući, nego toj, a nikad nije video ni veseliju suprugu, nego što je gospoža femka trandafil. rakič ga je posmatrao, tako začuđeno, da su to svi primetili. faraon je bio prekinut. svi su bili podigli, sa karata, glavu. fenrik se, zbunjen, izvinjavao, ali, kaže, da prostiš, ne znajem o kojoj to gospoži femki priča kapetan, o kom trandafilu? jer on je, nedavno, bio, zaista, u budimu, bio i u kući počtenorodnog trandafiloviča, ali femke, vesele, tamo nema. trandafil je sam samcit u budimu, i seli se, ovih dana, kod rođaka, u solun. supruga mu ode sa švalerom. svi su se smejali na to. isakovič onda, ljutito, poče da tumači, kako je to sve u najlepšem redu, i kako se, ipak, radi o petom trandafiloviču, u čijoj je kući bio, o istoj kući nego je fenrik pobrkao ono, što je, o gospoži femki, čuo, a što je bilo, pa prošlo. zna i on da je gospoža femka, mlada, pa bezumna, sa nekim kalfom brkičem bežala, ali to je lane bilo. vratila se, i sad žive sretno. oboje su sretni i zaboravili su šta je bilo. gospoža femka ima divnu dečicu. on ih je sve video, u njihovoj kući u budimu, kad je u kijev dolazio. rakič, koji je bio dobre naravi, a mnogo mlađi, poče onda da se roguši, i izvinjava, ali uporno. sve je to lepo, bolan, brajko. zna i on, lično, gospožu trandafilku. on je sa njom, kao i sa gospožom evdokijom, u nekom dalekom srodstvu. samo nije sad neki brkič u pitanju. nego neki mija pačič, mladi, lepi, barbir, koji je, kažu, dolazio, subotom, trandafilu, da ga mije i frizira. trandafil je njemu, rakiču, sam kazivao, kako je femku hteo da nauči, da je ono, što je učinila, kad ga je samog sa decom ostavila, ružno. a mislio je da je najbolje da je, s vremena na vreme, da se toga seti, i pokaje, propusti, malo, kroz šake. gospoži femki se, međutim, trandafil, kao školmajster, izgleda, nije dopao, pa je poručila da se ovoga puta neće živa vratiti. pavle je bio pognuo glavu posede još malo, pa ode. nije mogao da sluša više o ljudima, koji gube, i nalaze, sreću, ni o ženama, koje sreću traže, sad u brkiču, a sad u miji pačiču. nije hteo ni da čuje o budimu, ni ma kojoj drugoj varoši u svetu, gde se, svake godine, brakovi, i sreće, menjaju, i putnik nije nikad siguran, da li će kuću, prijatelja, ženu koju voli, ili koju je voleo naći, na istom mestu, ili čuti da su nekud, zauvek, nestali. pokupio se, i vratio, pešice, u svoju, to jest, žolobova, kuću. prolazeći, te noći, na povratku kući, kroz puste ulice podolja, u providnom mraku, isakovič bi, kad bi digao glavu, nebu, čuo, u sećanju, srebrni smeh teklin, kao neki pljusak, u nekom nepresušnom šedrvanu. bio je taj smeh, veseo, te mlade devojke, jako zavoleo. to međutim ne znači da bi se, sa tim mladim stvorenjem, da je gospožici božič palo na pamet da dođe u kijev jednom mu je pretila da će doći za njim u rosiju, oženio. iako se, u to vreme, svaki udovac, kad se ženio, ženio, obično, ženom mlađom od sebe, dvadeset, pa i više, godina. isakovič ne bi nikad bio zaprosio teklu. između nje i njega stajala je jedna sen. ne njegova mrtva žena nego njena rođena mati. ali, da je, na putu u rosiju, u toj devojci, bio našao sreću, pa je kraj te sreće, na putu, prošao, to je slutio, što je vreme dalje odmicalo. isakovič više nije bio željan u životu, ni žena, ni strasti, ni čulnih slasti, nego veselosti. ni gospoža evdokija da je potegla do kijeva čega se sad pribojavao, ne bi bila dočekana, onako, kako bi se moglo pomisliti, posle onog što je rakič o njoj ispričao. da je ugojena kao top. da liči na bure. iako ti serbski oficiri, iz srema i potisja, nisu tražili od svojih žena da budu, kao što su bile žene u vijeni, u to vreme, ti oficiri su bili stasiti, mladi, lepi, ljudi, koji su znali, šta je, i u ženi, lepo, a šta ružno. bure, svinja, prase, top nisu bile reči, kojima su obasipali ženu voljenu, ili željenu, nego su u tom rečniku vrvele reči kao što su. ustašca, ružica, obervica, nožica, zvezdice i amur. tako su tu francesku reč pisali. žena njihova tražili su da bude, dok je mlada, tanka u pasu, a vitka kao jela, u stasu. šta se to, sa gospožom evdokijom, zbi, da je postala kao bure, nije znao, ali taj slučaj nije bio nepoznat pavlu. ne jednom, nego mnogima, u sirmijskim husarima, desilo se to, da postanu pravi mučenici, kraj svojih žena, u braku. ali su ćutali. neki udes zao, neke mađije, pretvarale su njihove žene, katkad, vrlo brzo, iz pupoljka u ružu, a zatim u kravu. katkad su te žene, tako zanosne pri prvom susretu, postajale debele, kao mečke, posle prvog, ili drugog, porođaja, a što je bilo najgore, one, sirote, to ni primetile nisu. top se zadovoljno smeškao. mislio je da se osmejkuje čarobno. pratio je muževe, prave kao borove, kao što se lađe kreću, kao što se dereglije vuku. ljubaznice kirasira, u temišvaru, većinom bečlike, prve su bile zapazile i razglasile tu pojavu, u serbskom braku, i upirale bezobrazno prst u čoveka, koji je bio lepotan, i ženu, koja je bila debela kao krmača i koračala, kraj njega, raskrečeno. to im se nije činilo, nimalo, smešno. nego tužno. bečlikama se činila velika nepravda, da takve žene imaju tako lepe ljude, dok ćelavi grci i cincari, u temišvaru i neoplatensi, vode, privezane, uz sebe, lancem ruža, to jest braka, vanredne, tamne, grkinje, vitke kao ljubičicom uvenčani, mramorni, stub. a sličnu pojavu zapažali su, i ti serbski sabljaši, kod bečlika. toliki sitni, krivi, garsuli ispod perike ćosavi vodili su, sa sobom, u noć, u bračnu postelju, vanredne plavuše, sa telom od majolike ili hungarske žene, koje su bile čuvene, sa stasa i tople ljubavi. niko nije bio zadovoljan. pa ipak, ti lepi ljudi, u servijskoj konjici, u sirmijskim husarima, u potiskoj miliciji, bili su, i ostali, verni, svojim debelim ženama, baš zato, što su to bila neka čuda, koja su se sa njima događala, neke grozne mađije u ljudskom životu. nisu napuštali ženu, poružnjalu, koja je decu rodila. često su te sirote žene, kao da su krive, videvši šta bog sa njima radi, plakale, i pokušavale da sakriju svoju rugobu. posmatrale su uplašeno svoje muževe, svojim, krupnim, crnim, očima, koje su bile jedino, što su, iz svog brodoloma lepote, spasavale. ličile su na krave, sa tim očima i samo što nisu bolno mukale. stidele su se da izlaze u svet, takve, pored lepog muža, a kad bi se videle, gole, stidele su se i ljubavi. izbegavale su da zovu, ili da se nude. ćutale su i sedele, kao skamenjene, sa detetom na krilu. srećom, ogledala su, tada, bila vrlo retka, u tim siromašnim, serbskim, kućama, pa je retko koja mogla da vidi svoj trbuh krmače i svoju stražnjicu, kao u mečke. za njihove muževe, međutim, bilo je sve gore. ti oficiri, grofa maruli, grofa valisa, baruna engelshofena, ostajali su, dugo, lepotani, a kad bi im vreme odmaklo, oko pedesete, postajali su još lepši. postali bi bledi, tvrdih crta, kao medalje, srebrne lepog, tamnog, krupnog, oka, a svilene, prosede kose. oni su bili u punoj snazi, a žene su im bile, babe. posle tog doživljaja sa fenrikom rakičem i pavle je bio jako zbunjen, pa je nekoliko dana lebdeo, između oblaka tamne žudi, da se gospoži evdokiji pritaji i ne javi nikad više, i sažaljenja, što je, kao kad zalazi sunce a koje ga je vuklo da gospoži evdokiji, još te jeseni, ode. da je u kijev dovede, pa kako im bude. ona je, iako je bio čuo da se načinila pravo bure, stajala, pred njim, u sećanju, kao vanredna lepotica, kao što je na svom putu srete. mozak mu se mutio od žalosti, zamišljajući je, kakva je sad. iako je neverovatno, to, isakoviča ne bi bilo navelo da beži. obećanje, koje je bio dao, vezivalo ga je, i on bi bio, da je došla u kijev, gospožu evdokiju primio, tako, kao da jedva čeka da se sa tom lepoticom ženi. ona ne bi bila morala da se pred njim, svoga tela, stidi. niti da ga gleda suznim očima, zbog toga. on bi krio šta vidi, a krio od nje, kao i od sebe, da je strašna. jer, može li nešto groznije biti, nego kad žena vidi sebe, takvu, a zna, kakva je bila? po čijoj volji pitao se pavle, kao i toliki drugi to tako biva? koji je to nečastivi, koji to, među supružnicima, udešava, i izvodi? otkud taj užas? zašto bog dozvoljava da se to događa ženi koja rađa, po božijoj volji, a koja muža verno voli i koja je, sa godinama, u braku, željna, sve više, ljubavi. sećao se, kako je, u jednom trenutku besa, zbog božiča, i zbog njene lažljivosti i bestidnosti, otišao iz vijene, bez zbogom od evdokije. sad kad je bila dodola, debela, kao bure, kad su joj se smejali i od nje bežali, on se, začudo, kajao, zaboravljao bes, i vraćao joj se, u sećanju, kao i svojoj mrtvoj ženi. bio je potresen sudbinom, koja je postigla tu lepu i mladu ženu. to, da je tako debela, i smešna, učini mu se žalosno, kao da je čuo da po tabanu prosi. hteo je da joj se vrati, da je još jednom vidi. između nje i njega stajala je sen njegove mrtve žene. nije hteo da se ženi. to mu je, međutim, tražio, ne samo vuk isakovič, nego i vitkovič, i kostjurin. to mu je tražila i familija. svaki. čak su mu i podmetali. čuo je da se priča da je bio obećao, u tokaju, brak, dundi birčanski. da se bio verio sa teklom, miraždžikom. da je prevario svast ziminskog. uzalud je on dokazivao da su to laži. gde je god kročio, tražili su da se udovac ženi. vijali su ga, da se otkine od mrtve žene, kao neki zli dusi. a mogao je božičku, i nevenčanu, dovesti, u kijev. tako su radili toliki drugi u toj armiji u svakoj armiji u to vreme. dani su, međutim, prolazili i isakovič nije otišao u budim. docnije, uvideo je i sam, da nije bila geografska udaljenost, što ga je zadržala, da se gospoži evdokiji ne vrati, niti teškoća, da dobije otpust od kostjurina, nego to snebivanje, da, na mesto svoje umrle žene, dovede drugu ženu i da to ceo svet vidi. a katkad je čuo, kroz san, i neki smeh, srebrni, devojački, i šapat, koji mu je šaputao. mušmule. hteo bi ti mene, serce. ej, kako to? ne mož ti imat sve. tako su dani i noći prolazili u kijevu i isakovič je obijao prag u štapskvarteri, moleći, otpust, da ide u sanktpetersburg i da traži audijenciju, da vidi caricu. ali, kad bi primao poštu u štapskvarteri, iz neoplatense otkud su mu javljali da će grozdin dovesti decu trifunu, da će i bogdanovič doći svaki put bi očekivao da, među tim papirima, bude i neko pismo iz budima, od evdokije. kad bi se vraćao kući, pretrnuo bi, kad bi neka kola zašla u tišinu jesenju i stala u blizini. pomislio bi. da to nije ona? činilo mu se da su kola stala pred kućom. jednog dana, pri povratku, to mu se i desilo. crna, raskošna, trojka, stajala je pred kapijom kuće žolobova. konjušari su stajali pred konjima. kad je otvorio vrata, husar mu reče da je jedna gospoža u kući i da su ga čekali. kad je ušao u kuću, vide, na postelji, sedeći, jednu ženu, u raskošnoj crnini, sa šeširom, ogromnim, ukrašenim šeputima i perjem, kakvi su se u to vreme, u vijeni, nosili koji su pola lica ženskog krili. u trenutku kad vrata škripnuše, ta žena se osvrte. bila je gospoža julijana višnjevski. gospoža julijana ustade, kad isakovič uđe, i htede da ga zagrli, ali je primetila izraz gađenja, koji je pavle imao na licu. on se bojao te žene, ali mu je, tako hoćka, hoćka, bila odvratnija, od neke sirote, poslušne, podašljive, sluškinje. izvinjavao se, hladno, da je kuća prazna, jer se seli. ona mu, smejući se, reče da se vrlo lepo sedi, a svakako još lepše leži, na njegovoj, tatarskoj, postelji. ta lepa žena, koja nije ličila na gospožu evdokiju, iako su možda bile istih godina, i sličnog stasa, nije više ličila, ni na mladu, lepu, ciganku, kako mu se, u tokaju, pričini. sedela je i brbljala, veselo, bestidno, kao što se u kući vitkoviča brbljalo, kad bi se oficiri, serbski i ruski, sa svojim ženama okupili, i uneli špiltiši. nije imala na sebi, izgleda, ni svoje mnoge, svilene, donje, suknje. bila je u lakoj haljini. u tokaju se činila neuka, u kijevu je govorila kao knjeginje. ne valja to, što isakovič radi. višnjevski zna šta je pavle ispričao vitkoviču, o višnjevskom, kakav je bio u tokaju. vitkovič je to dostavio, u formi akta, i saslušanja, kostjurinu. to može višnjevskom sve da pokvari. a zašto sve to? zato što je višnjevski hteo, sa varvarom, malo, da se našali? koja je žena, koja to ne voli? čudna mi čuda. ona je došla da muža i isakoviča izmiri. da ne ostane zla krv. pavle joj reče da on odlazi u bahmut, uskoro, a možda i u sanktpetersburg, jer traži audijenciju kod carice. nema šta da se on, sa višnjevskim, miri. neće se više sretati. pa će biti mir. gospoža julijana mu onda ispriča da je višnjevski, pobesneo, kao da su ga pomijama polili. ono, što je pavle ispričao o tokaju a vitkovič hoće sad da upotrebi, da višnjevskog sahrani svi već znaju. višnjevski želi da pokaže, pred svetom, i kostjurinom, da su to reklakazala, i da se on, i isakovič, nikad nisu svađali. ako isakovič, zbilja, dobije otpust, da audijenciju zatraži, višnjevski mu poručuje, preko nje, da će ga rado, sa sobom, u sanktpetersburg, povesti a ako pavle ne može odmah poći, ona će ga povesti, kad krene, a to će biti, dan, dva posle višnjevskog, kad dedu pripremi. višnjevski je moćan i silan, a kad se iz sanktpetersburga vrati, biće još silniji. ona je došla da ih izmiri. ona nema na svetu nikoga, osim svog malog sina. ona bi želela da je familija isakovič u svoj zagrljaj primi. ne zna se, šta nosi dan, a šta nosi noć. višnjevski je njen suprug, ali niti on nju, niti ona njega voli, onako, kako se to svetu čini. isakovič joj, međutim, reče da želi da ona ode. tanka, crna, prava, snažna, pregorela, gospoža julijana, međutim, ustade, uze isakoviča pod ruku, i sva se uz njega privi. stajao je sa svojom glavom pod njenim šeširom, kao pod nekim belim parasolom. u kijevu reče mu gospoža julijana ima nekoliko stotina oficira. da se ma kojem ponudi, svaki bi to jedva dočekao. samo je on lud, pa ne vidi šta ona vredi. višnjevski kaže da je grobar. pavle joj onda ponova reče da ona treba da ode. sva crvena u licu, gospoža julijana mu onda reče da će on nju još tražiti. tražiće on nju, kad ga višnjevski bude pritegao. zatim mu predloži da je prati, kad ostane sama, u kijevu. ona, prema višnjevskovoj želji, posećuje, dvaput nedeljno, bolesnike i nevoljne u podolju, u serbskoj varoši. tako su lepo, u tokaju, zajedno, proveli. seća li se? čak i u vratima, ta lepa, crna žena, uzimala ga je pod ruku, i privijala se uz njega. ne mari, kaže, što je on ne želi, ne traži, ne voli, ne mazi. ali, bar da je jedanput iskoristio njenu ljubav, kad je već došla, i bila tu, u kući. ni jedan muškarac je, ovako, gladnu, otpustio ne bi. isakovič je, međutim, otera, bez jednog poljupca, ali, obeća da će je, pri njenom obilasku bolesnika, pratiti. te stalne pretnje višnjevskove bile su oslabile volju tog tvrdoglavog udovca. on je u životu, sad, u kijevu, imao samo još jednu želju. da bude predstavljen carici. da bi, kako tako, zadržao višnjevskog, da mu se ne sveti i da mu to ne pokvari, pristao je da se, pred svetom, klanja njegovoj ženi. psovao je sebe u sebi, zbog tog kukavičluka, ali je i sam video da je višnjevski, ako ne karpati, ali dovoljno moćan, da ga u kijevu upropasti. tako se, eto, desilo da je pavle, počev od svoje slave, svetog mrate, u kijevu, bio čičizbeo, gospoži julijani, dok je obilazila podolj u raskošnoj trojci i delila poklone višnjevskove, sirotinji. početkom oktobra godine 1753, u kijev su stizali poslednji talasi iseljenika, iz potisja, koji su imali pasoš i koji su bili pušteni. stizali su, čak i oficiri, kao prosjaci. austrija je bila počela da oduzima imanja, onom, ko se seli, nije isplaćivala porcione novce, a počela je iseljenike, za svaku sitnicu, i da apsi. osim toga, iz podolja je bilo otišlo, na naselja, sve ono, što je bilo puškonoša, ili žena, ili dete, ili poleguša, puškonoša, a ostali su starci i starice, bolesni i umirući, koje niko nije hteo, pa ni njihovi sunarodnici. gospoža julijana višnjevski vodila je sa sobom pavla u tvrdoglavoj želji da ga dobije kakvu žene osećaju, kad im se desi da se ponude nekom, pa im se želji ne udovolji. ona je bila uverena da, kad bude ostala sama, i višnjevski ode, da će, jednog dana, negde, pavlu, kad joj bude blizu, pasti mrak na oči. višnjevski se bio toliko pročuo, kao ženskar, u kijevu, da joj je i sama pomisao bila prijatna, da se i ona čuje, da je neko voli. a nije se bojala muža, jer se činilo da višnjevskom ljubav ženska ništa ne znači. kod njega je, često, bilo dvoje, troje, četvoro, ne samo pri večeri, nego posle, noću, i u postelji. on je nju nudio i kostjurinu. od nje je tražio samo da se približi što više, varvari. raspitivao se za varvaru. kad ču da joj je dete umrlo, reče da je treba tešiti. a iduće dete bolje napraviti. tako je o deci govorio višnjevski, koji se, kao i isakovič, spremao, te jeseni, da bude predstavljen carici. njemu je već bio osiguran čin đeneralski. svojim izvlačenjem isakoviča iz kuće, u koju se bio uvukao kao puž, gospoža julijana postigla je, međutim, sasvim nešto drugo, nego ono, čemu se nadala. dok su obilazili bolesne i gladne, u podolju, pa su bili, dvaput nedeljno, često, i u kolima, i po kućama, i duž dnjepra, sasvim blizu jedno drugome, i sami, isakovič ne samo da nju nije ni pipnuo, nego je bio čak hladniji, nego u tokaju. svojim ženskim nagonom, ona je polako osetila da je taj čovek samo na prvi pogled ženskar, a što no reče višnjevski, rođen za grobara. ona se prepade, videvši da je taj čovek, stasit prav, kad se ne poguri lep, mlad, privlačniji, nego višnjevski, ali da ima hladnu ruku, u kojoj ni stiska više nema, a u kojoj nisu bile, čak ni pri penjanju u trojku, nikad, njene grudi. imala je jezivi osećaj da se vozi sa mrtvacem, koji se samo čini da živi. a koji se, kao lud na brašno, na sve smeši. htela je da prekine te šetnje udvoje, ali, kao svaka žena, kad je i mati, počela je da, sve više, želi da tog tužnog čoveka razveseli, uteši, a pošto je, za nju, postajao sve stasitiji, sve lepši, sve privlačniji, i da mu se da, u postelji. pajo. ludo. jedanput se živi. ne znam za koi uzrok, ali zahtevatelna sam, toliko, tebe, koliko nisam bila ni pri udadbi u omolu. čistosrdečno ti kažem, serce. nailazili su, međutim, na sunarodnike u bedi, u prnjama, po šupama, na ljude koji su, prekodan, kod jermena, u podolju, panjeve cepali, i na žene, čije su dojke visile, a čija su lica bila žuta od popare i gladi. na ćopave, koji su nosili džakove, u čunave na dnjepru, i na one, koji, kad sumračje dođe, kašlju, kašlju. svi su ti ljudi, i žene, ponavljali jednu jedinu reč. bože. bože. čitava gomila odrpanaca trčala je za njima, kad se raščulo da isakovič traži poslugu, za svoje naselje. kostjurin je bio naredio da taj svet dobija čorbu, u manastirima, ali se ta čorba delila, isprva, svako podne, posle, dvaput, nedeljno, a zatim, jedanput. bilo je i druge sirotinje u kijevu, a dolazak tih došljaka iz austrije trajao je tada dve godine. kostjurin je govorio da niko u rosiji ne gladuje. po kućama, štalama, po šupama podolja, zimi, međutim, gladovalo se. vitkovičku je bilo naročito pogodilo, da je mlađa sirotinja, devojaka, počela da se prodaje. toga pre nije bilo. ona je plakala i ponavljala. bože. bože. višnjevski je, uzalud, tešio, tu staricu, da je broj nezakonite dece u beču, šest hiljada, godišnje. rusima se, međutim, nije moglo prebaciti ništa. niko nije izišao, ko je zaprosio, bez komada hleba, iz ruske kuće. ali ti došljaci nisu hteli da prose. počeli su da napadaju mesarske radnje. što je bilo, najluđe, ruski oficiri, grenadiri, knezovi, bili su toj sirotinji, izgleda, bliži, nego njihovi sunarodnici. rusi su se smejali, na te napade na mesare, i na krađe. vitkovič je, za to, prebijao ljude, od sramote. a hvatao se za glavu i mrsio svoje sede kose i ponavljao. bože. bože. isakovič je taj jauk, tiše i glasnije, isprva, čuo samo kad ga ču izbliza, docnije mu se činilo da ga čuje i iz daljine, čak i kad se prošapće, a kud god ode, sa gospožom julijanom, među te svoje sunarodnike u podolju, čuo je to. bože. bože. prilikom jednog takvog obilaska podolja, gospoža julijana reče pavlu da se čudom čudi, i ne može da veruje, ali joj višnjevski priča da predstoji skora poseta carice u kijevu. zabranio joj je da o tome govori. a rekao je da bi isakovič mogao da bude predstavljen, dakle, i u kijevu. ona će, kaže, javiti isakoviču, ako što dozna, o tom, novije. isakovič onda, iako je bio obećao da će ćutati, upita vitkoviča, da li zna nešto, o poseti carice, a vitkovič mu reče da o tome, sad, prvi put, čuje, ali da isključeno nije. savetovao je svog rođaka da ćuti o tome, i da nikom živom, caricu i njen dolazak, ne pominje. oni koji o carici brbljaju, na putu su u sibir. uz usekovanije jazikov. nije prošlo, međutim, više od nekoliko dana, a pavle dobi posetu onog fenrika, rakiča, koga je bio, nedavno, upoznao u kući vitkoviča. rakič mu je rekao da je došao, da mu kaže da je dobio pisma, u štapskvarteri, od svoje rođake, gospože evdokije i njenog oca. gospoža se, za isakoviča, raspituje. uzgred, kao slučajno, dodade da predstoji, uskoro, poseta carice. svi će serbi, kaže, pokušati da je vide. carica će, međutim, proći, na putu u elisavetograd, tajno. moli, kaže, isakoviča da ćuti, o tome. igra glava. tih dana, pavle je bežao iz kuće vitkoviča, u nedoumici šta će, jer je stara vitkovička bila uvrtela u glavu, da ga oženi, starijom ćerkom potpukovnika žigiča, koja je bila lepuškasta, i kojoj se pavle dopadao, ali sa kojom isakovič, dotle, ni tri reči prozborio nije. kao da su se bili zaverili, da ga razvesele, u kući vitkoviča mu je, nekoliko oficira, reklo da predstoji poseta carice u kijevu, pa će moći da dođe i do njegove audijencije. on će biti rekoše mu izabran, tako reći, za govornika, čitave jedne partije. višnjevski će biti primljen, ali ne mogu biti svi. isakovič je bio zbunjen i čekao da čuje više o tome. nije više nikom govorio o tome i ćutao je. docnije je pričao da se seća, tačno, da mu je gospoža julijana rekla, dvadesetog oktobra na dan kad je u mukama izdahnuo velikomučenik artemije da višnjevski, njoj, tvrdi da je sad sasvim sigurno da će, uskoro, doći do posete. isakovič se, u međuvremenu, u kijevu, bio sasvim izgubio, unesrećio ličio je na čoveka koji više nema svoje volje. izgubio je bio volju i da ode u budim, kod božičke, i da vidi, još jednom, teklu, i da ode svojoj familiji, na naselje, u bahmut, pa mu više nije bilo stalo, ni do činova i vojske. poslednja, jedina, želja, koja ga je još mučila, bila je ta želja, audijencije. ako mu je privatan život i bio postao besmislen, i ako se bude svršio u penziji, ta audijencija će mu omogućiti da, sve, carici, kaže, i ceo njegov put u rosiju, sve njihove selidbe, završiće se lepo. počeo je, tajno ne govoreći više ništa nikome da sprema, za tu audijenciju, kurtku, nov trikorn, rukavice, čizme, raskošne, a počeo i da razmišlja, o tome, šta će carici da kaže, šta će da joj kaže. imao je osmeh na licu, kao da sve dublje pada u neko bezumlje. kad bi gospoža julijana koja je bila uporna dolazila, da ga povede, svojim kolima, da nastave posete, kod serbske sirotinje, u podolju, nalazila bi ga da sedi na jednom panju, nasred avlije, svoje, to jest žolobovljeve kuće, i da, britvom, delje, neku granu, neko šiblje. njegov husar joj je rekao da tako sedi, satima. gospoža julijana nadala se da će ga dobiti, baš zato što je takav. kao što lišće opada u jesen i sa nekog hrasta, sa tog, još mladog čoveka, bilo je, početkom tog oktobra, opalo sve. i snaga, i veselost, i volja, pa i zdravlje. taj tako snažni konjanik, tužio se, kao dete, na glavobolje. gospoža julijana se smejala i govorila mu da ona leči, lepo, te glavobolje. ona je, dotle, zalazila samo u one serbske kućere, u kojima su bili bolesnici, a koje su husari višnjevskog beležili, da su dobre. pavle je počeo, prilikom tih poseta, da zalazi, u podolju, i u one kuće, u kojima je bilo, i tuče, i krađe, i pijanki. to su bile kuće, i štale, i šupe, u koje su se bili sklonili oni, koji nisu bili uspeli da se upišu, u novoosnovane serbske pukove, a sa kojima vitkovič više nije znao, šta će. iako, u to vreme, nisu felčeri i doktori birali za vojsku, nije svaki bio primljen ni u kijevu. iako su, u to vreme, podoficiri rekrutovali, na taj način, što su ljude hvatali, na obali, ili u krčmi, i opijali ih, dok ne prime prve porcione novce, bolesnike ipak nisu uzimali u vojsku. oni, koji su se bili napili, sa nekim podoficirom, pa zaspali, probudili su se u kasarnama, u cokulama, i otišli brzo, na granicu, u graničare, u stražare zavejane, sa krovom od slame, ali bolesni nisu puštani ni tamo. bolešljivi su otišli, u kijev, u sluškinje i sluge, dok ih nisu našli, jedno jutro, mrtve. a do smrti imali su da čuvaju svinje, da peru presvlake, da čiste latrine. u tom svetu svojih sunarodnika, u koji je isakovič ušao u kijevu, bilo je kljastih, sušičavih, kilavih, koji su se razboleli na putu u rosiju, a nisu mogli da se vrate u familije. stajali su pred mesarnicama i zarađivali hleb, na taj način, što su terali pse. išli su od kuće do kuće i čistili latrine. kad bi se upustio u razgovor sa njima, ponavljali bi. bože. bože. neće, kaže, videti svoje familije, nikad više. ko će im zaklopiti oči. bože. bože. isprva, to je jedva čuo. zatim je utrčavalo na jedno, a istrčavalo na drugo uvo. bože. bože. posle dvetri nedelje, ti šapati, ta mrmljanja, ti uzvici, postadoše isakoviču nepodnošljivi. bože. bože. jedne noći, kad je sanjao da su se svi ti prosjaci skupili, oko njegove kuće, isakovič ču kako urlaju. bože. bože. ali, kad se trgao, oseti da neki, nepoznat, glas viče. a zatim, da je to on, koji viče. gospoža julijana se začudi, kad joj, jednog dana, reče da neće u podolj, da obilazi sunarodnike. neće više. nalazila ga je da sedi i škraba molbe. pisao je kostjurinu, molbe. tražio je da ga uputi u sanktpetersburg, inače će pisati grofu kajzerlingu, koji je njegov patron i koji štiti srbe. isakovič se bio rešio, krajem oktobra, 1753, u kijevu, da ponovi ono što je učinio u temišvaru, i da ode, bez bumage, do carice. iako je to neverovatno, danas, u štapskvarteri vitkoviča protokol ima, u godini 1753, oktobra meseca, deset molbi kapetana isakoviča, za audijenciju kod carice. isakovič je bio, očigledno, čovek, koji nikad ne živi u onom mestu, gde se nalazi, nego priželjkuje da u jedno drugo mesto ode. čovek, koji nikad nije bio zadovoljan u onoj koži, u kojoj je, nego kože menja, kao zmije. kao vuk dlake. a ostaje isti. iduće zime, on je i sam pričao bratencima da je, tog oktobra meseca, bio polalud od žalosti, kad vide, kud ih dovede, i kad mu se činilo da mu ne dadu da ode u audijenciju kod carice. za vreme tog oktobra on je, u kijevu, stalno, sanjao, budan, kako će izgledati taj sanktpetersburg, kad on, isakovič, tamo, stigne. iako je to danas neverovatno, taj oficir, kao i toliki drugi njegovi sunarodnici, nikad nije bio video more. more, to su bile za isakoviča, i sve te iseljenike, neke mađije. pavle je, u ratu, bio stigao do praga, do franceske, pa čak i do olandije, ali na obalu mora, nikad dotle, stigao bio nije. more je u njegovoj glavi, kao i glavi svih tih iseljenika u rosiji, imalo značaj utehe, kao neka tica koja peva, kao neka igračka, koja je crvena, za dete, koje je bolesno i umire. ali ne ma kakvo more, nego ono rusko more, na kom je rosijska prestonica, petrograd. oni, ni u pričama o tome, nisu razlikovali nevu, i finski zaliv, reku i more. petrograd i carica bili su, za te iseljenike, nadzemaljsko priviđenje. zašto da samo višnjevski ode do prestonice? zašto da samo višnjevski vidi caricu? po čemu je taj vinar bolji od njega, koji je već u austriji, za rosiju, nosio okove. isakovič je bio počeo po štapskvarteri da to viče, da se čuje. uzalud su mu, rakič, i drugi višnjevskovi oficiri, došaptavali da predstoji poseta carice elisavete, pa će i u kijevu davati audijencije. kao što je to milostivo radila i u moskvi, prošle zime. isakovič je satima sedeo kod kuće, zablenut u daljinu, i zamišljao, to, kako će, ipak, stići do ruske prestonice i carice. iako su to bili plahoviti, neuki, neprosvećeni, ljudi, ne samo pavle, nego i drugi vitkovičevi oficiri, oni su znali da je petrograd varoš, kakva nije, ni jedna druga, u evropi, i kakva biti ne može. druge varoši bile su, kao i belgrad, tvorevine rata. tvrđave. ili su bile, kao i vijena, bučna naselja, koja su izrile krtice. trgovišta carevine, ili kraljevine. postoje vekovima. slažu se, kao sprat, na sprat, cigle, balvani, slanine, kupusare. ulice i kuće smrde im na mokraću, a ćoškovi kao latrine. varoš petra velikog, međutim, nikla je kao što niču bajke. onako, kako je zamišljena, iz ljudske fantazije, rosijske fantazije. nju je stvorio petar, car, neshvatljivo, kao iz mađije. da hoće da ga spreče, da do te varoši stigne, pre nego što ode u bahmut, na naselje a zna da su drugi njegovi sunarodnici stigli do nje da neće da ga puste u audijenciju, do carice, bilo je, za isakoviča, najveće razočaranje, i žalost, na tom putu, do rosije. iako su ti serbski oficiri živeli u stoleću prosvećenosti, u osamnaestom veku, u doba rokokoa, nisu oni hteli u sanktpetersburg, zato, da u prestonici žive i prestonicu vide. nego varoš petra velikog. na snegu, na ledu, na moru. nije to bila želja za raskošju, za vazama cveća, koje su kao amreli, za foteljama, koje se pretvaraju, za goste, u postelje, niti za sunđerima, kojima se trlja a koji su bili poslednja moda u kupci. nisu isakoviči, koji su spavali na postelji, goli, a u senu, kad god su pod vedrim nebom bili, želeli, da vide, kučiće u spavaćim sobama rokokoa, na svili, na ženskoj postelji. niti burmutice, iako su počeli da šmrkaju burmut. te burmutice stajale su, katkad, toliko novaca, koliko ti oficiri, u životu svom, nisu videli. nisu videli ni pantomime u kojima dečica igraju kao anđelčići. niti žive slike, ljubavi marsa i venere, na kojima je sve, i muško, i žensko, skoro sasvim golo. niti satove, iz kojih izlaze anđeli trubači, da satove odbiju i odsviraju, ili petlovi, da ih otkukuriču. nisu bili željni da vide, ni kako se lome kosti, delikventa, na točku, za neku krađu nekoliko rifova abe, ili dvetri kristalne čaše. pa ti delikventi ostaju, sa pokrhanim kostima, ipak, i dva dana, živi. a profesori sorbone čuče i proučavaju njihov kraj. ponešto o evropi, u kojoj su živeli, čuli su, i znali, i ti oficiri, pa i isakoviči, ali su, uglavnom, to bili priprosti, neuki i nepismeni ljudi, koji su knjige sricali. nije taj vek u kom su živeli bilo ono, što su tražili. nego su se tiskali, ko će biti prvi, da carici ponudi, ruku cara lazara, koju su u frušku goru bili preneli, i u rosiju da prenesu, želeli. to je hteo i isakovič da ponudi carici. orao u kavezu, prosjakinje, koje prolaze vijenom pevajući, u gomili, pa idu od mesta do mesta prositi, mostovi, koje dižu čekrci, sve to su, i isakoviči, bili načuli, i videli. pavle je znao i o razvratu, u kom su, u temišvaru, sa decom muškom, živeli kapucini. jeo je i lešnike, koji su bili, kao neki led ušećereni. video je bio i minere, koji su tunele do neprijateljskih tvrđava gradili, pa minirali. video je i ludake, u ludačkoj košulji. tri stotine. u bolnici. bio je, zimi, i u jednoj oranžeriji. u vitkovičevoj kući bio je nešto čuo i o petrogradu. vitkovička je spominjala nekog posola, pijedmonta, koji se zvao grof de bernis vitkovička je to izgovarala kao da je de drniš. znala je i da se belgijski posol, u prestonici, zove, grof linar. a saksonski, đeneral arnhem. pričala je da je linar ofarban kao žena, po obrazu, a u zelenom prsluku a medik mu redovno pušta krv. pa iako isakovič nije nikad bio u sanktpetersburgu, on je, te jeseni, nešto znao, i o toj varoši. u rezidenciji, bila je jedna slika kostjurinova, koju mu je bio izradio neki talijan, te godine. isakoviči su bili tu sliku videli. a pavle je, pred tom slikom stajao, danima kad god je mogao. u mozgu, kao ludaci, on je osećao da je već bio, u toj varoši, iako u njoj nikad bio nije. bila je to varoš, na vodi, kao što su varoši u snu. isakovič nije znao je li ona na nevi, ili na moru, video je samo da je sva na vodi. pričali su mu da je od leda, i na ledu, zimi. stajao je na jednoj obali, a obala je bila od kamena i na njoj behu ograde gvozdene, kao neki zatvori, ali, iz kojih se vidi nekud, kud se ne može nikad stići. levo od mesta, gde je stajao, bio je zid, sa bršljanom, neko žbunje duž zida, i kapidžik. kao oni kroz koje se, u priču, ulazi. zatim su, odatle, široke, kamenite stepenice, vodile, na taracu mramornu, koja je bila u kući, iznad koje su bili prozori i balkoni, i, na krovu, dimnjaci, tako ogromni, kao neke uzane kule. odatle, vidik je bio beskrajan. kuće, beskraj kuća, na vodi, a u daljini neka kubeta kao u magli. kostjurin je isakovičima bio rekao da su te velike zgrade, kao što su tvrđava svetog petra i pavla, ili smolni, zamislili arhitekti iz daleke, sunčane, prosvećene, italije, domeniko tercini i grof bartolomeo rastreli, ali su isakoviči, pa i pavle, ta strana imena, bili, davno, zaboravili. ono što su pamtili, bilo je čuđenje da petar, car, i njegovi potomci, mogu, tako, da dovedu, koga hoće, iz dalekih zemalja, da njihove snove u kamenu ostvari. na toj slici, na vodi, plovili su i veliki čunovi, koji nisu, nimalo, ličili na njihove čunove, na dunavu i tisi, ali su ličili na talijanske dereglije, koje su kirasiri serbelonija, na begej, dovukli. bilo je i nekoliko oficira u trikornu na toj slici. kostjurin ih je pokazivao prstom. pričao im je, da je preobraženski puk bio dopro, u ratu, već godine 1697, tamo, gde će oni, uskoro, krv prolevati na azovu. cela je ta slika još lepša, zimi, kad se zaledi. eto, u tu varoš spremao se isakovič, te jeseni. kroz tu sliku, njemu se, u daljini, pričinjavahu ta kubeta, koja se plave u providnoj magli, a koja su ogromna mora biti ogromna a, međutim, obične zamisli ljudske, ostvarenje želja careva rosijskih. u varoši koju je rosija digla, kao igračku, na moru, u ledu. tamo će on, nadao se, ipak, kroz koji dan otići, da carici kaže, kako nju, njegov nacion, očekuje plačući, i kako joj glas, o ruci cara lazara, donosi. pa će zatim kleknuti, da joj ruku poljubi. iako se ništa nije ostvarilo, od onoga, što je obećavao bratencima, i od onoga, što su obećavali grof kajzerling i volkov, u vijeni, iako je njegov život prošao, i vidi da će proći, i u bahmutu se završiti, u toj varoši na ledu on će svoje želje ispuniti. u toj varoši on će svoj život kao utehu završiti. ona je eto, na vodi, a na vodi kamen stoji. kubeta njena vide se, izdaleka, iz veće daljine, nego što čovek može da zamisli, i oko da vidi. plave se i zovu ga, a znaju da su oni pošli, pre godinu dana, a njegov nacion pre šezdeset godina, i išli, išli. prema tim kubetima, prema toj vodi, prema toj reci, prema tom moru. prema toj varoši, koja je ostvareni san, onoga, na čiju su reč, svi oni pošli. pri kraju meseca oktobra, te godine, isakovič je, sve češće, čuo vest da će carica proputovati kroz kijev, na putu u elisavetgorod. čuo je to od gospože julijane višnjevski. čuo je to od fenrika rakiča, pa je to čuo i od oficira, koji su mu, iz mirgoroda, u kuću, dolazili. pričao mu je to kapetan živan miškovič, njegov zemljak, iz nađlaka. došanuo mu je to i lajtnant georg novakovič, koji mu je doneo neke molbe od trifuna. javio mu je to kao veliku tajnu i lajtnant đurka gajič, koji se u kijevu tužakao, sa horvatom. čudno je bilo samo to, da se, ni u vitkovičevoj kući, ni u štapskvarteri, o tom nije govorilo. a još više, da je kostjurin bio, baš tih dana, otputovao. svi su ti oficiri tražili od pavla da tu vest smatra kao, zajedničku, tajnu. isakovič je ćutao. svi ti oficiri, koji su inače bili prišipetlje višnjevskove otkad je višnjevski, u kijev, bio došao počeli su sad da svraćaju pavlu i da mu pričaju, kako im je višnjevski dosadio, i kako, čitav jedan krug mlađih oficira, želi da pavla pošlje, u audijenciju. napravili su, kaže, čitavo tajno društvo, koje su nazvali bahmutski fenjer, pa se sastajedu i rešili su da isakovič bude njihov govornik i iznese serbska gravamina, pred imperatricu. isakovič, posle dugog nećkanja, pristade na to. oni su mu obećali da će mu oni izraditi audijenciju. prema njihovom pričanju, ni višnjevski više nije bio protivan pavlu. on se sad, sa horvatom, svađao. treba, kaže, osujetiti plan, koji se horvat sprema da iznese pred caricu. da se sva imena serbskih pukova izostave, a brojevi uvedu. da se rekrutacija proširi i na moldaviju, hungariju, blgariju. a da se svi pukovi nazovu panduri, kao što je u slavoniji bilo. horvat je govorio da on radi na dobijanju što većeg broja rekruta, a kako se zovu, nije važno. krug organizacije bahmutski fenjer smatrao je da je ime važno. treba doseliti ruku lazarevu. najzad je kapetan miškovič došao pavlu, u formalnu posetu, da ga pita, prima li se da ide, za sve njih, u audijenciju. imperatrica će biti, kroz koji dan, u kijevu. oni će, preko svog patrona, vicekanclera voroncova, udesiti, sve potrebno, da pavle bude primljen. a ne višnjevski. pavla znaju. cene ga. a pukovnik teodor višnjevski, daleko je pao od svog oca, đenerala. oni hoće kapetana, da se preko njega kod carice čuju. pavle je bio zbunjen i neveseo, ali je sve obećao. rakič mu onda dotrča, uoči prvog dana, u novembru svetih vračeva pa mu donese vest da carica, sutra, noći, u kijevu. sutra, uveče, oni će doći po isakoviča, da ga odvezu u audijenciju. sve je ugovoreno. voroncov je njihov patron. on je stigao i sve odobrio. to je prava serbska majka. a ima uvo caričino. isakovič, te noći, nije okom trenuo. čudio se šta ga snađe, ali je zoru sačekao budan, radosno. ispuniće se, dakle, želja isakoviča, koju je i on, kao oštar trn, u srcu svome, nosio. stići će, izići će, pred onu, pred koju vuk nije stigao, iako je o njoj toliko pričao. o njoj, koja može, jednim potezom pera, sve da ih spase, podigne, ili sve da ih napusti i upropasti, tako, da zauvek, u tuđinu, austrijsku, nestanu. bude li carica samo mirno saslušala njihove molbe, i jauke, selidba njihova nastaviće se, kao bujica, u rosiju, a neće je moći zaustaviti, ni sto, garsulija, ni barun engelshofen, koji ih je bio zaustavio. novi će pukovi imati da se u mirgorodu formiraju. njihova armija će da raste. a jednog dana, oni će se vratiti u svoju serviju, koju napustiše, pod prevaru. u odbranu hrišćanstva imperatora austrijskih, vijene. ponevši sa sobom i ruku lazarevu. sve, što se sa njim zbi, od prvoga mu plača, do njegovog dolaska u rosiju, eto, dobiće, u toj audijenciji, svoj smisao. za sve patnje, koje je pretrpeo, za sva poniženja, dobiće nagradu. njegov će nacion, sutra, progovoriti, kroz njegova usta, kroz molbu njegovih očiju, i neće više biti nacion, usamljen, sam, samcit, rasut, besmisleno, u austriju, i tuđinu. dan mu je prošao kao u groznici. iako je taj isakovič, u temišvaru, zalazio, i u više društvo, u krug engelshofena, kao i u engelshofenov teatar, iako je pavle bio video i vijenu, i svet u drugim zemljama, u ratu, on je ipak bio prost čovek svog vremena, koji o tome, kako rosijska carica putuje, gde noćiva, kako prima audijenciju nije imao ni pojma. pošto mu je bilo rečeno da, poslednjeg dana, nikom ne otvara vrata i nikud ne izlazi, da ćuti, isakovič je sedeo u kući i čekao. dugo se prao, pirkao, češljao, mirisao, i oblačio. sav kao u groznici pio je tog dana, obilno, i rakiju. a da ne bi, na rakiju, mirisao, ispirao je usta, posle, i mirisao zube, karanfilčićem. bio je gotov sa oblačenjem vrlo rano. sedeo je, pognute glave, dok se mrak spuštao i čekao. bio je već mrak kad ču, da neka kola zastadoše i staše pred njegovu kapiju. meseca na nebu, tog dana, u kijevu, nije bilo. rakič je bio došao po njega, paradan, sav u srebru. u kolima, napolju, dočekao ga je miškovič, nadodoljen. rakič, koga isakovič nije znao dobro, a ni trpeo, bio je mlad, lepuškast čovek, crne kose, crnih brčića, sa uvojcima lepo udešenim, kao u dečaka koji mnogo sestara imaju. bio je sav utegnut, u kurtku, crvene čakšire i čizmice, i mnogo se, to veče, smejao. na glavi je imao novu, crnu, rosijsku, poponu, sa koje mu je kićanka visila čak na kurtku. treba da požure, kaže ostali ih već čekaju. miškovič je bio dugih ruku i dugih nogu, a zagrlio je, u kolima, pavla, na tesnom sedištu, kao da će da igraju, sedeći, u kolu. to je bio povisok čovek, žut i rošav u licu, sa velikim, sivim očima i dugim crnim brcima, koji su mu visili niz bradu. kad bi nešto rekao i završio rečenicu, imao je običaj da sisa zube, čujno, kao da se opekao. rekao je pavlu da od njega očekuju da kaže carici, u ime svih njih, da oni ne žele da budu poslati na poljsku, ili prajsku, granicu, nego na tursku, gde žele da izginu. miškovič se smejao, a kroz smeh i nakašljavao. isakovič je mislio da su napiti. kola, u kojima ga povezoše, bila su raskošna, sa stakletom, u kožnom prozoru. rekoše mu da pripadaju voroncovu, i da će carica prenoćiti u rezidenciji kostjurina. isakovič zapita, začuđeno, kako to, kad se zna da je kostjurin na putu? miškovič mu reče da se vratio. nisu se dugo vozili po kijevu, a kad kola stadoše, sve je išlo, žurno. isakovič je, izlazeći iz kola, video samo da su bili zašli u neku baštu, u pesku, i šljunku, koja ga je sećala na kostjurinovu. fenjer je osvetljavao vrata, koja su čuvala dva grenadira, koji su imali klobuke, bele, i zlatne, kao glave šećera. isakovič sa čuđenjem ugleda, na njihovim nogama, čizmu. ali je već prolazio. ušli su u neku vrstu, raskošnog, predsoblja, u kom je još nekoliko oficira bilo, koji su isakoviča dočekali, obučeni paradno, a u smehu. isakovič vide, u prolazu, lajtnanta petra ševiča, živanovog brata, a njihovog daljnjeg rođaka lajtnanta subotu čuponju, koji je sa miškovičem bio došao u rosiju, a bio čuven sa svog bezobrazluka i glupih šala, ali i junaštva. vide i horvatovog miljenika, burku gajiča, lajtnanta, koji je bio prišao višnjevskom. nije mu se baš dopadalo, to društvo, ali baš kad htede da zapita, otkud, ta balavadija, tu miškovič ga je već uvodio u iduću prostoriju. šaputao mu je da će ga sad predstaviti, njegovom visokografskom sijateljstvu gosudarstvenomu vicekancleru mihailu ilarionoviču voroncovu. neka pazi šta kaže. pavlu je bila reč zastala u grlu. u dvorani, u koju je bio ušao, nije bilo nikoga, ali je on osećao da će ući neko, neko, pred kim ne sme, i ne treba, da stoji onako, kako je u vijeni, pred kajzerlingom, stajao. uokolo, bio je raskošan nameštaj, ali se njemu učini da je taj nameštaj već video. kad su svi bili zvati kostjurinu, na dan aleksandra nevskog. sećao se da je video te raskošne, tatarske, ćilimove na podu, tu veliku fotelju, crnu, kraj zida, u dnu, pa i ta ogledala, za koja je vitkovič pričao da ih kostjurin nabavlja, čak u italiji. bio se zbunio i pitao se, nije li tu već jednom bio i nije li, odatle, izišao, u kostjurinovu baštu? nije, međutim, imao vremena da išta pita, jer mu miškovič, ljutito, oštro, promrmlja, da ćuti. pavlu se činilo da su, tako, stajali, dugo, nepomično. a što je bilo najčudnije, smeh se, u predsoblju, orio. u idućem trenutku, vrata, desno, otvoriše se i pavle vide kako uđe čovek, debeo, krupan, u franceskom odelu, sa ogromnom perikom, kome se miškovič, duboko, i mnogo puta, klanjao, a pavle, isto tako. miškovič je pavlu šaputao tiho. voroncov. pavle se, nekoliko puta, presamitio. miškovič zatim priđe voroncovu i poljubi ga u ruku. pavle, isto tako. miškovič onda izređa, glasno, imja i čin pavlov, koji je u austriji imao, a voroncov potapša isakoviča, po leđima, čvrsto i jako, ponavljajući ime i čin. miškovič se zatim povukao, klanjajući se. voroncov onda pokaza, prema vratima levo, upirući prstom, a zatim pritisnu pavla, za vrat, i reče mu. na koleno. isakovič onda kleče pa je klečao i čekao. smeh, odnekuda, još i tad je dopirao. vrata sa leva se, međutim, otvoriše, i zatvoriše, a kroz njih ušeta carica. voroncov joj beše pritrčao, klanjajući se, duboko, pa je povede prema fotelji, u niši, u zidu. idući kraj nje, ceremonijalno, jedva joj je, prstima, prste dodirivao. carica je sela na fotelju. voroncov joj je raširio, i nameštao, haljinu, svetloplavu. pavle, u tom trenutku, vide da je carica lepa, mlada, žena, koja ima lice neobično blago i milostivo. imala je krupne crne oči, a kosu francesku, zlatne cipelice na nozi, a u ruci, veliku, zlatnu, lepezu. isakovič je preleteo, jednim pogledom, caricu, ali je bio potresen, do dna svog bića, i znao da će je pamtiti čitavog svog života, sto godina da doživi, takvu. ona ga je posmatrala, sva crvena u licu jer je u sobi bilo toplo, založeno. voroncov je carici ponavljao imja i čin pavlov. ona onda reče grofu da privede kapetana, bliže. iako je ona govorila ruski, pavle je to, sad, vrlo dobro, razumeo. bio je ustao, i, kad ga voroncov ščepa za rame, prišao je bliže i klekao na jedno koleno. bio je, međutim, tako zbunjen, da reče, kad mu ona pruži ruku na poljubac, tiho, sav preneražen, prema voroncovu. samo serbski znam. da li je vicekancler i grof to razumeo, ili ne, tek pavle razumede, kako voroncov priča carici da je isakovič deset puta, deset puta, uzalud, već davno, moljakao da bude pušten u sanktpetersburg, da zatraži audijenciju. neki pukovnik, teodor višnjevski, međutim, sprečavao je to. isakovič je uzalud molio. carici se valjda dopalo to, jer mu ponova pruži, na poljubac, ruku. klečeći, jedva dižući do nje oči, pavle ču samo, kako ona kaže voroncovu da kapetan može ustati stojat. voroncov ga onda podiže, za rukav, i pavle stade. carica je morala biti zadovoljna lepom pojavom tog čoveka, koji je pred njom, kraj debelog voroncova, stajao, tako lepo izrastao. pošto je carica poznavala versaj, isakovič joj se, u uniformi u kojoj je bio, morao učiniti kao oficir, koji je iz versaja stigao, a ne iz neke male, zabačene, turecke, zemlje. isakovič je, tog dana, bio bled jako, a njegove, krupne, plave oči, iako su bile ledene, blistale su sad u nekom bezumnom sjaju. njegovo, visoko, bledo, plemenito, čelo, nad tim očima, bilo je uokvireno uvojcima, kose, kao suvo zlato, a njegovo lice sa orlovskim nosem, kao voštano, skoro prozirno, odavalo je, koliko je potresen. stoji pred njom, kojoj, da ga puste, beše toliko molio. kraj svega toga što su njegova rumena usta imala neku gorku crtu, a slepoočnice počele da sede, carica je morala da primeti, koliko je mlad. on ju je ponizno, ali zadivljen, gledao. kad je carica rekla da ustane, isakovič je stajao pred njom, dugih nogu i ruku, ali lak, otmeno. bio je tako širok u ramenima, a tako tanak u pasu. carica ga je, očigledno, posmatrala, zadovoljno. tog dana, pavle je bio obukao crni, ruski, oficirski, frak, koji je ličio na prajsku uniformu tog vremena, koju je prestolonaslednik, petar, bio uveo, a jedan deo garnizona, u kijevu, nosio. uzan u struku, a širok u ramenu, taj kaput je imao široke revere. koji su bili uokvireni srebrnim širitom, a spuštali, prema pojavu, dva reda, srebrnih, dugmadi, u ritmičnom redu, kao harfu. glava je pavlova bila u crnoj, svilenoj ogrlici, koja mu je obavijala vrat, meko. lice je, u tom okviru, imalo tvrdoću, kao medalja, pa se pamtilo. ruka mu je, u čipki, u rukavu, kad je caričinu ruku držao i ljubio, zadrhtala, primetno. u visokim čizmama, do iznad kolena, u tesnim, belim, kožnim, čakširama, koje su se završavale, sa tri dugmeta, u pasu, u crnom kaputu, taj dugajlija je imao ne samo lep stas koji je čest u njegovom nacionu nego i nešto duhovno visoko, snažno, a tamno i crno. neku neobično moćnu ličnost, pojavu, kao što je imaju crni kipovi, ili neki pastuv crni, koji je, nepomično, stao. carica reče voroncovu sasvim glasno. krasavec. pavle je to čuo i razumeo. carica se onda obrati pravo isakoviču i reče da ona zna, sve jade, koji su zadesili njegov nacion, a koji su ih doveli u rosiju. ona će, odsad, biti branilac njihov, pa nema više, niti da plaču, niti da tuguju, niti da išta brinu. stigli su u rosiju, kud su želeli da dođu. ona će sve potrebno nagrditi i za austrijsku imperatricu. ta imperatrica će morati da pusti njegov nacion, da se doseli, ceo, u rosiju. a on će, uskoro, dobiti, da zna, đeneralski čin i đeneraleku šljapu. tako je rekla. neka joj opet poljubi ruku. isakovič joj onda, zbunjen, zanet i začuđen, opet poljubi ruku. dok joj je ljubio ruku, carica mu, nežno i milostivo, spusti drugu ruku na glavu, a on ču kako ga blago pita. gde je ostavio suprugu i svoju decu? pavle je, sve što je rekla, sasvim dobro razumeo. voroncov mu, međutim, podviknu. odgovarajte. otvečajte. isakovič onda reče, zagledan u caricu, da je on, pre dve godine, sahranio ženu, a sa njom i dete, koje se bilo rano rodilo. on je doveo svoje bratence isakovič reče. ftororodnoju braću u rosiju, ali je sam na svetu. kao usamljeno drvo. carica ga je razumela, gledala tužno, ali se i nasmeja. pružila mu je opet, na poljubac, ruku, a pomilova mu pognutu glavu. pitala ga je, misli li da se ženi, ponova? sasvim je dobro razumeo. isakovič onda reče, tiše, da to više ne želi, i ne bi mogao. sećanje na njegovu ženu, i to dete, koje je umrlo, sa njom, ne izlaze mu više iz glave. ne bi hteo da svoju nesreću prenese na neku suprugu, ftorobračnu. čemu, kad smo nesretni, prenositi, i na drugog, nesreću? smrt onih, koje smo voleli, kao crn pečat na čelu, pokazuje nas, uvek, kakvi smo. misli nam se samo prema prošlosti okreću. carica ga onda upita, veselo, pa kad je tako, što ne ode i izabere neko usamljeno drvo, na obali dnjepra, pa se ne obesi, na neku visoku, usamljenu granu? a i voroncov se smejao i podviknu mu. otvečajte. zaprepašćen, zanemeo, pavle, u prvi mah, pomisli da sanja, zatim jedva odgovori, kao van sebe. činilo mu se, da je nemoguće da je, to, rekla carica, da je dobro čuo. ali skupivši svu volju po dužnosti on je odgovorio. za njega, kaže, smrt bi bila, kao da se probudio, a zna da više nikad neće svanuti, pa bi lako nastavio i sklopio oči u mraku. to bi bio samo san, koji bi se nastavio. a život, bio, pa prošao. ali, on je došao u kijev, kao i njegovi sunarodnici, da stupe u rosijsku armiju, da u njoj ponesu imena svoja, i, sa tom armijom, vrate, u serviju. ne lutaju oni po svetu, sebe radi, nego da ruse pozovu. da se sa njom, a ne austrijskom armijom, vrate, na turecku granicu. hteo bi da, još jednom, vidi, pre nego što skonča, cer, brdo, pod kojim se rodio. da se vrati svome poreklu. carica se na to nije smejala. bila se uozbiljila, i menjala poglede, obrativši se voroncovu. bila je ustala i pružila još jednom, na poljubac, svoju ruku. a dok joj je pavle, opet, ruku ljubio, ona ga upita. hoće li da ga ona povede u prestonicu? ima mesta za takvog oficira, u sanktpetersburgu. ili mu je, možda, milije, i više voli, da ostane zemljodržac i stočar, u bahmutu? ako želi ono prvo, treba da se oženi. udovcu je, u rosiji, zabranjeno da traži prestonicu. ima da nastavi život. da pravi decu. hoće li, to, neka kaže. isakovič je, već pri prvim rečima carice, bio zbunjen, i zabezeknut, njenim pogledom, njenim rečima, a najviše smehom. pri nastavku razgovora sa imperatricom, toliko se zbunio, da je sve, što je rekao, govorio, kao u bunilu. nije znao šta govori, pa je mucao. on je sasvim drugače zamišljao tu audijenciju. i ćer petra velikog i caricu svih rosija. bio se sad zbunio i prepao. kad ču, međutim, da voroncov, podvikuje. odgovarajte. otvečajte. isakovič se trže, prenu, pa, skupivši svu volju i snagu, odgovori. kako je sankt petersburg želeo da vidi da doživi to kao što, valjda, težak bolesnik, u noći, želi da dočeka jutro, zvezdu zornjaču. njegov nacion je zamislio da će spas naći u varoši petra velikog, kao što to davljenici, valjda, zamišljaju, kad se na pučini, posle brodoloma dave, a vide, u daljini, obalu. za njega, i njih, koji su se doselili u rosiju, to mesto, u snegu, znači, poslednju nadu. druge više nemaju. šezdeset godina već, oni se sele i plaču, nose sa sobom ruku lazarevu, pa im je poslednja nada da je sojedine sa rukom njenog oca, koji ih je u rosiju pozvao. carica ga onda zapita, strogo. a da li je on knjaz? preneražen, pavle odgovori zbunjeno. ne, knjaz nije. knjaževi isakoviči nisu. u njegovom nacionu, samo su raškoviči knjazi. ali, njih isakoviče mati je uveravala da su i oni bili na kosovu. imali su o tome dokaza, u čitulji, u koju su mrtve svoje zapisali. isakovič je bio van sebe dok je to govorio. to pitanje, ni on, ni rakič, ni miškovič, nije predvideo. carica elisaveta se, međutim, naže, pa ga udari, lako, lepezom, po nosu, uzviknuv, da je mangup, i da obmanjuje caricu svoju. obmanščik. a zatim se, tresući se od smeha, udalji, sa voroncovim, koji ju je pod ruku vodio. isakovič je, pri njenom odlasku, bio klekao. hladan znoj ga je bio probio. brisao je, kao van sebe, čelo. miškovič, međutim, bio je ušao i šaputao mu, da što pre odu. pavle onda, kao mesečar, napusti sobu, u kojoj je audijenciju imao. učinilo mu se, u jedan mah, da je, u jednom ogledalu, spazio lice višnjevskovo, koji se zacenio. pavle se nije bio osvestio, ni onda, kad ga je grupa oficira, u predsoblju, opkolila, i zasula pitanjima, dok ga je miškovič vukao za rukav, da što pre odu. kad je, međutim, pavle, bio ušao u kola, miškovič dade znak kočijašu a ostade. kola pođoše brzo, tako da pavle nije imao vremena, ni da dovikne ostalima nešto, ni da ih išta pita. kočijaš je sa njim jurio, kroz podolj, do njegove kuće, kao da ga gone. zastao je pred kućom žolobova, kao da je kola izvrtao. pavle je iskočio iz kola, stajao za trenut začuđen, zatim je video kako konjušar ošinu konje, i kako ekipaž odjuri. pomisli da je sve, pijano. ušao je u kuću kao da se sa nekog groblja vraćao. kad su mu doneli sveću u šandali, dugo je sedeo, kraj sveće, nemo. sutradan je otišao u štapskvarteru. užas, zbog neuspeha u audijenciji, polako je davao mesta zadovoljstvu, da je caricu ipak video iako se sve, što je od nje čuo, u njegovoj glavi, vrtelo. kad ga vitkovič zapita, šta mu je. je li odredio dan polaska u bahmut isakovič pogleda starog brigadira, sa nekim čudnim osmehom i upita ga, je li video caricu? a kad mu vitkovič nije odgovarao, nego ga je, začuđen, gledao, isakovič se opet osmehnu i reče da ju je, on, video. otišao je carici u audijenciju i nada se dobrom, iako nije znao da se ponaša kako bi trebalo, i da kaže ono, što je reći trebalo. nema sreće. vitkovič ga onda upita. hoće li da kaže, da je on, isakovič, video, u kijevu, juče, njeno imperatorsko veličestvo imperatricu elisavetu, i, sa njom, govorio? a kad isakovič reče da je baš tako, vitkovič mu reče da je s uma sišao. zatim, kao da se nečeg uplašio, naredi pavlu da odmah ide kući i da ga sačeka, dok on ne dođe. pavle je, međutim, izlazeći iz štapskvartere, u nekoj ludoj veselosti, koju je, prvi put, u životu, osećao, još nekim oficirima rekao da je, dan pre, video caricu, i išao, kod nje, u audijenciju. svima će njima, sad, u rosiji, biti dobro. u nedelju, na dan svetoga pavla ispovednika, šestog dana novembra meseca, godine 1753, u oficirski zatvor, u kijevu, doveden je serbski emigrant, iz austrije, novopostavljeni kapetan u vengerokoserbskom puku br. 35, isakovič. grenadirski kapetan, koji ga je, sa jednim praporčikom i četiri grenadira domaćeg puka, br. 5, doveo, predao ga je placprofozu, na revers. sve je to prošlo u miru. apsenik se činio, da nije budan, nego u nekom snu. oficirski zatvori, u kijevu, bili su tada u jednoj zgradi, koja je bila u jednom porušenom bastionu, u blizini stare zlatne kapije, na brdu iznad podolja, nedaleko pečerske lavre. zvono je, nad njima, skoro celog dana, brujalo, a zvonilo je i rano u zoru. zgrada, u kojoj su bili oficirski zatvori, bila je uzidana u zemlju, a imala svega jedan red prozora, u gvožđu, ne sa ulice, nego u zaleđu. vazduh je u njoj bio zagušljiv, ali topao. pred veče, kad je taj oficir doveden, u arest, sneg je provejavao u mraku. to je bio prvi sneg, te godine, u kijevu. soba, u kojoj je isakovič bio u apsu, bila je u podrumu, ali udobna, sa posteljom, i svećom koja je gorela na stolu. na banku zemljane peći, koja se ložila, spavao je crn mačak. ko zna kad je ušao, a niko ga nije isterao. izlazio je i ulazio kroz vrata na hodniku, koja su bila harfa u gvožđu. isakovič je tu proveo noć, bez sna. bila mu je oduzeta sablja, ali se profoz prema njemu, očigledno, ponašao, kao i prema svakom drugom oficiru, uljudno. isakovič nije ništa tražio, čak ni vodu. bio je svega otkopčao svoju husarsku ogrlicu, na vratu, i legao na postelju, sa čizmama, koje nije svlačio. ležao je, tako, nepomično. mačak je počeo da ga obilazi, ali je brzo osetio da to nije čovek koji mazi, pa se povukao. kad je sveća dogorela, pred zoru, pavle je video samo zelene, svetle, oči, kao da su svici, u mraku, koji nestaju. apsenik je, idući dan na dan trideset i tri mučenika probuđen, rano. doveden mu je perikmaher. tatarin, koji mu je očistio čizmu. izveden je da se umije. pregledana su mu dugmeta. na avliji, preuzeo ga je isti oficir, koji ga je doveo, a opkolili su ga isti grenadiri, koji su i dan pre davali stražu. jutro je bilo hladno i maglovito. iz te avlije, video se, dole, dnjepar i dug red jablanova i vrbaka, koji je reku pratio. apsenik nije okolinu ni pogledao. sve dotle, niko nije bio sa njim, ni reči, progovorio, a što je bilo još čudnije, isakovič nikog, ni jednu reč, nije pitao. čuo je samo glasnu komandu. imao je da skoči u dvojne redove i da udesi korak, prema grenadiru. vodili su ga u obližnju, veliku, kostjurinovu komandu, žutu, sa dva sprata, i drvenom stražarom, obojenom belo i plavo. odveden je, na prvi sprat, u jednu dvoranu, sa tri prozora, od kojih je srednji bio u razbijenom oknu. u toj dvorani nikog nije bilo. imao je da sedne, na jednu klupu, koja nije imala naslona. ostavljen je, tako, možda sat, možda sat i po. pred sobom je video veliki vopn dvoglavog, rosijskog orla, crnog, a kraj njega rosijsku zastavu, i neke slike, nekih, oklopnika, koji su imali na glavi periku, francesku. ispod grba, na zidu, bio je dug, pokriven, sto, sa mastionicom nasred stola i knjižurinom, povezanom u skrlet, velur, kožu, i srebro. evangelije. sveća je bilo u tri kandelabra. gušča, duga, bela pera, bila su zabodena u neku čašu. duž zida, okrečenog belo, i desno i levo, bilo je klupa. a iza njega su stajali grenadiri osećao je ali se nije osvrnuo. najzad, kroz jedna vrata, desno, vide, kako ulaze kostjurin, vitkovič, jedan pukovnik, jedan kapetan i jedan praporčik, koje nije nikada, dotle, bio video. pukovnik je bio ogroman, trbušat, sed, čovek. kapetan, žut, bolešljiv čovek, očigledno, koji je, svaki čas, ukrštao prste, pa ih lomio, čujno. praporčik, mlad, onizak, namirisan toliko, da ga je i apsenik osetio. oni su posedali za sto, kad je kostjurin u sredinu seo. isakovič vide, kako vitkovič sede u stranu. a na toj strani vide i kapetana grenadira koji ga je doterao. imao je, preko kolena, pavlovu, oficirsku ešarpu, koju mu je bio oduzeo. ono, što je isakoviča začudilo iz jednog ćoška, gde je vitkovič bio seo, pojavi se, grk, trikorfos, lekar, koji je petru dolazio, kad je petra konj bio udario, u glavu. prišao je pavlu kao da mu je došao u posetu pa mu je stavljao pitanja, na koja je isakovič, zamuckujući, ali čujno, odgovarao. grk ga je pitao, kako se oseća? je li vreme lepo? kako je spavao? da li je video, u poslednje vreme, familiju, i pročaja. isakovič se čudom čudio šta ga snađe. a video je, kako kostjurin, i ostali, pažljivo slušaju i kako se zgledaju. kostjurin, koji je sedeo u sredini stola, nije skidao oka, sa pavla. zatim je naredio isakoviču da ustane. dok je pavle stajao, kapetan, koji ga je bio doterao, ispriča, kako ga je doterao, a osim toga, i to, da mu je kuću pretresao, ali nema šta da raportira, o tom, što bi bilo vredno. prišao je pavlu i spustio mu, na kolena, njegovu ešarpu. pavle je tada seo. pri stolu, ustade kapetan, koji je ostavljao utisak bolesnika, pa predloži da se isakovič smatra sposoban da odgovara, razborito, a da sa pitanjima, počnu. pavle je razumeo šta reče, ali nije razumeo šta hoće. pozvali su ga, bliže, stolu, gde se, sa rukom na evangeliju, zakleo. niti je razumeo na šta se zakleo, ni zašto se zakleo. a bilo mu je i sve svejedno. stajao je sad pred kostjurinom, dugačak, namršten drsko. oči su mu sevale, u nekom bezumnom plavetnilu. ispitivanja kapetanova svodila su se na to, da je pavla, sad ovako, sad onako, ispitivao, za imja i čin, za familiju, za odlazak u vijenu grofu kajzerlingu, za dolazak u rosiju i pročaja. praporčik je nešto, za to vreme, guščim perom, u neku knjižurinu, šarao. a dok je pisao, mrdao je ustima kao da guta žabu. i to se svršilo. onda kostjurin dade neko naređenje, koje pavle, zašto ga dade, nije razumeo, ali ču, da traži da dovedu oficira, sa kojim je ono veče bio, kad je išao u audijenciju. kapetana miškoviča, lajtnante čuponju i burku gajiča i fenrika rakiča. pavle oseti da je tačno, ono što je već bio naslutio, iako je ćutao, da se radi o nekoj, njegovoj, krivici, koja mora biti u vezi sa tim, da je kod carice u audijenciju išao. ali, šta bi to moglo biti, nije mogao da zamisli. uđoše, međutim, pomenuta četvorica, sa desna, uparađeni, namazani, a stajali su u stavu mirno, kao deca kad se vojnika igraju. pavla nisu ni pogledali. kostjurin onda naredi pavlu da ustane, pa ga upita, da kaže, da li poznaje tu gospodu? isakovič reče, mirno. i te kako. isakovič je rekao. nu. čto že? horošo. horošo. bio je naučio ruski mnogo, ali vrednost reči, i izraza, njihovu tačnu upotrebu, nije znao. kao što je, pre, govorio, rogobatno, nemecki, sad je, ono što bi ruski rekao, ispadalo glupavo, ili bezobrazno. kostjurin ga, međutim, blago, upita. da li je toj gospodi pričao da je on, isakovič, išao, i, bio primljen, u audijenciju, kod njenog veličestva imperatrice? ovde? u kijevu? u nedelju prošlu? isakovič je na to, potpuno mirno, odgovorio da jeste. čak je i brk pogladio. međutim, kad je to izgovorio, za trenut ču potpunu tišinu, zatim vide kostjurina, pobesnelog, kako udara pesnicom, po nekom papiru, na stolu, pa ču i to, kako kostjurin urla da je pavle poludeo, da je taj čovek poludeo, i da prekida istragu. u dvorani je bio veliki lom. kostjurin je bio pokupio artije, pred sobom, odgurnuo stolice, i po leteo do vitkoviča, sa kojim je izišao. a za kostjurinom potrčaše svi. kao da je neko požar podmetnuo. pavle je stajao začuđen i svi su mu se činili poludeli. vide, kad se osvrnu, kako mu se stražari približiše, i kako mu, kapetan, koji ga je doterao, prilazi, oduzima ešarpu, a naređuje da sedne i da sedi mirno, ako ne želi da ga vezuju. kod stola je sad stajao trikorfos, felčer, koji ga je začuđeno i sažaljivo posmatrao. pavle nije znao zašto. osećao je, međutim, da nešto, u svemu što se oko njega zbiva, nije u redu, a slutio je, i to, da se nalazi umešan u neku mađiju. pognuo je glavu. ispod stola, gde je, malopre, kostjurin sedeo, pavle vide jednog miša koji je pretrčavao i zavlačio se u kićanke čohe, kojom je bio pokriven sto, a koje su dodirivale patos. pavle je sedeo na jedno četiri koraka od stola i činilo mu se da miš zastaje, s vremena na vreme, i gleda u njega, nepomično. kroz nekoliko minuta, kostjurin je, sa vitkovičem, i oficirima, opet, ušao, i seo. nisu se vratili miškovič, čuponja, gajič i rakič. kostjurin se sav izmenio u svom držanju prema isakoviču. naredio je da se apseniku da stolica. da se pavle približi stolu. zatim mu reče da lepo ispriča. kako je to on video imperatricu? kostjurin se čak i nasmeja pavlu, a nešto je, sa trikorfosom, šaputao. zatim, nekako očinski ponovi da će pavla da slušaju. neka kaže, ovde, što misli, da treba da kaže, o tom, kako je išao carici. isakovič je tad već slutio da se radi o velikoj opasnosti, u koju je, nekako, upao, a da misle da laže. da laže da je u audijenciji bio. kao što je bio miran, uvek, kad je osetio da se, sa opasnošću, ili smrću, susreo, pričao je i sad mirno. kako je čuo da će carica noćiti u kijevu. kako su mu njegovi zemljaci ponudili, da mu izrade audijenciju. kako su došli po njega. kako su ga odveli voroncovu. kad je pričao o voroncovu, kostjurin se od smeha, sav, tresao. uozbiljio se, kad pavle poče da priča, kako je pred caricom klečao. u dvorani je bila nastala velika tišina. kostjurin nije skidao oka sa pavla, a umorno je trljao čelo. bio je, tog dana, u svojoj crnoj uniformi, a umoran u licu, sav kao sagoreo, a ruka mu je drhtala, dok je papire na stolu gužvao. tupo, nekim glasom, kao iz groba, prekide pavlovo pričanje, i zapita kapetana. da li je u austrijskoj vojsci učio o prevarama, koje se vrše, i maskiranju, pomoću slame, krpa, sulundara, pomoću kojih se može načiniti čak i nešto, što liči na top? zar nikad nije učio da se u napadu može obući čitav čopor podoficira, sa perjem na trikornu, u plavom fraku, a postaviti tu maskeradu, tako, na brdo, da neprijatelj, čak i dogledom, bude uveren, da je to štab armije? što je u stvari samo varka. u ratu je sve dozvoljeno. ima li on, isakovič, nekog neprijatelja u kijevu? nije li pomislio, da je moguće, da su njegovi joldaši bezobrazni prosto hteli da sa njim teraju šegu, da ga nasamare, da se nasmeju? kostjurin je bio ustao od stola i lagano prilazio pavlu. bio je neobično vitak, lak, elegantan, u tom trenutku. njegove oči posmatrale su isakoviča tužno. kad je prišao pavlu, pokaza mu neki medaljon, koji je bio doneo u džepu, i zapita pavla da li poznaje, tu sliku, da li je video, ikad, u životu, onu, koju vidi, kad pogleda tu sliku? isakovič vide, u emalju, uokvirenu zlatom, jednu lepoticu, krupnu, otkrivenih, lepih, grudi, velikih očiju, koja ga je gledala. učini mu se da liči na mariju tereziju. pa reče da je video, austrijsku imperatricu. u dvorani se čulo, kako se neki smeju, ali je njin smeh zamukao, kad se kostjurin osvrnuo, i dreknuo, da se ne treba smejati. prisustvuju uvredi veličanstva, sa kojom, sa čijim imenom, sa čijom personom, neko tera šegu. a ovaj čovek, tu, nevino optužen, može izgubiti glavu. zatim se okrete pavlu i reče da je to, što vidi, slika, verna slika, imperatrice svih rosija, elisavete a ona, koju je kapetan u ruku cmakao, neka drolja. ko zna ko. vraćajući se stolu, kostjurin doviknu oficirima pri stolu, da suđenje za danas, prekidaju. u žagoru koji je nastao, isakovič je, međutim, čuo, kako kaže glasno. zna, ko mu je sve to udesio. svu tu komediju. višnjevski. kad to ču, kostjurin zastade, i obrati se vitkoviču. lepe je on akvizicije, kaže, sa srbima dobio. čestita mu. vitkovič je, glasno, psovao. što je bilo najlepše, višnjevski se, tada, nalazio na putu u sanktpetersburg. isakovič je bio pušten iz oficirskog aresta, već posle šest dana, na dan zlatoustoga, u nedelju trinaestoga novembra. vratio se u svoju kuću. naređenje je bilo da ima, što pre, da se javi, u bahmutu. u kijevu je bio pao sneg. na njegovo mesto, u oficirski arest, odvedeni su miškovič, čuponja, đurka gajič, i rakič. a saslušavano je još nekoliko oficira. u oficirskim familijama bilo je mnogo plača. najviše se govorilo o gospoži elisaveti, ženi kapetana miškoviča, koja je, one noći, izigravala personu imperatrice. ona je bila ruskinja, iz oficirske familije, a nalazila se, sad, u opasnosti života. miškovič je bio u okovima iako je bio najmanje kriv. voroncov je bio lakej višnjevskov i otišao iz kijeva. sa višnjevskim bila je otišla i gospoža julijana. vitkovič je govorio pavlu da sad sudbina višnjevskova, i ostalih zavisi, od toga, koliko će pasti mita. kancelarija šuvalova zna sve tajne i brzo će naći višnjevskog i uhapsiti ga. oni, u kijevu, odoše u gvožđa. sve će mislio je vitkovič zavisiti od toga, da li će kostjurin moći da umilostivi voroncova pravog voroncova a zatim, kako će tu lakrdiju shvatiti carica? ma šta bilo, i ma kako bilo, višnjevski će imati mnogo da plaća. a kako će proći, zavisiće od toga, koliko će uspeti, da sebe opere, a ove, u gvožđu, uprlja. koliko će uspeti, da krivicu, za ponešto, prebaci, na ove u kijevu, kao džak na magarca. ma kako bilo, i ako se izvuče, višnjevskom je odzvonilo. jedna lepa, čuvena, oficirska, karijera, završava se a taj čovek ima da ode, ako ostane živ, ražalovan, nekud, put sibira, ili u neki puk na granici persije, ili ispod kavkaza. neće mnogo bolje proći, ni ovi u kijevu, koji su učestvovali u toj maskeradi, caričinih, audijencija. vitkovič je tvrdio, da on zna, da će kostjurin pokušati da spasava, što se spasti može. on smatra da je to bila, glupa, šala, ali šala a nije bilo namere da se imperatrica ismeva. svemu je tome uzrok, dosada, mirnodopska, i zavist, međusobna zavist, koja među srbima vlada. sve zavisi od toga, kako će se, u okolini voroncova, kad se to bude raščulo, oceniti ta komedija. imperatrica zna, šuvalovi otvoreno zastupaju mišljenje, da se, ni jedan čovek, nije rodio, bez nekih pogrešaka. imperatrica je vrlo vesela. ako joj se kaže šta se zbi u kijevu, mogla bi se i nasmejati i zatražiti da joj pokažu tog voroncova, iz kijeva. to bi moglo spasti višnjevskog. ali ako se imperatrica ne nasmeje, biće usekovanja jazikov. ona se, prvi put, nikako nije mogla nagovoriti da potpiše smrtne kazne, kad je trebalo. plakala je. sad, međutim, potpisuje, mirno. jezik je izgubila i bivša žena bestuševa, koja je bila stranog porekla, saksonka. što je bilo najlepše, vitkovič je, za sve što se dogodilo, krivio pavla. svemu je kriva, kaže, nadutost udovca. udovci i samci, koji nemaju žena, ne vole društva, krivi su. zlo je u čoveku koji nije kao što je većina ljudi. pavle je nesreća. prema protokolu štapskvartere isakovič se odselio iz kijeva, u bahmut, sedamnaestog novembra, godine 1753, na dan grigorija čudotvorca. vitkovič je uveravao kostjurina da će u podolju sad nastati, među serbskim oficirima, mir. u tom protokolu brigadirovom, sačuvan je i poslednji raport isakoviča, u kom moli da mu se, ipak, da otpust, u sanktpetersburg, gde želi da traži audijenciju. pored tog raporta, podneo je i molbu da ga dodele črnogorskom vladici vasiliju, ako ustreba. on je, u vijeni, otkrio i otpremio u rosiju, transport rođaka vladike vasilija, prema naređenju rosijskog posola, grofa kajzerlinga. a molio je da bude izvešten, ako se nađe joka stana drekova neka njegova, daljna, rođaka. vitkovič je, na raportu, svojeručno, napisao. ad acta. a pošto niko u štapskvarteri nije ništa znao o misiji vladike vasilija, i nekim črnogorcima, neko je, i na molbu, dodao. ad acta. slučaj je hteo, da se, posle tri godine, revidiraju papiri štapskvartere, i njena arhiva, uoči rata. taj posao je radio, tada, neki kapetan jezdimirovič, črnogorac. on je, sa čuđenjem, pročitao, tu molbu isakoviča. raspitivao se za pavla. isakoviča, međutim, tada više nije bilo u bahmutu, nego je bio otkomandovan, nekud, sa pukom kozaka, iz černigova. jezdimirovičeva radoznalost bila je pobuđena čudnim slučajem, da je neki oficir tražio joku stana drekova koja mu je bila sestričina, a koja se bila, sa njim, i njegovom ženom, i decom, vratila u kijev. jedan jedini dan posle odlaska isakoviča. slučaj je najveći komedijant u životu ljudi i naroda. isakovič nikad nije našao tu ženu sa krupnim, zelenim, očima, i trepavicama boje pepela. seobe se nastavljaju večno. kad se u svetu dogode zemljotresi, o njima se mnogo govori i priča. beleži se, dok traju, svaka sitnica. beleže se i ljudske žrtve i imena žrtava. a zna i koliko je, tom prilikom, porušeno kuća. posle nekoliko godina, međutim, broj ljudskih žrtava se zaboravlja, pa se uvećava, izmišlja, a pamte se samo mesta, gde je bilo zemljotresa. tako je to i sa vulkanima i poplavama. dok vulkani gore, o njima ima bezbroj vesti i podataka. a kad se vulkani ugase, niko o njima ništa više ne priča, a izmišlja, ako priča. tako je i sa papirima iz prošlih vremena, koji govore o požarima, o kugama, o ratovima, pa i seobama. imena pojedinih familija, a još više imena pojedinaca, iščeznu iz dakumenata. zaboravljaju se čak i putevi čitavih rodova. pamte se samo mesta grobalja. tako se, i posle brodoloma, na pučini mora, neko vreme, još zna, kraj pojedinaca, ali kad prođe nekoliko godina, pobrkaju se imena davljenika i pamti samo ime potonulog broda. sudbina pojedinog čoveka, ili žene, sitno je zrno peska, koji izbacuju, na obalu, bezmerna mora, posle bura. smrt jednog čoveka, ili žene, čak i kad, u tom istom trenutku, padne jedna zvezda sa neba, ne traje duže u uspomeni ljudi, nego u mraku, jedan trepet, u mnogim treptajima noćnih svitaca. kod svih naroda je zabeleženo samo to, da je pojedinac zrno praha. posle godine 1753, ništa više nije sigurno, o isakoviču. te godine, otprilike, pada prekid serbskih seoba iz pomoriške i potiske krajine, posle razvojačenja. serbska milicija bila je pošla u rosiju, polovina je otišla, ali, posle te godine, seoba, velikih, nema, i bolje što ih nema. na teritoriji ispod serbije, blizu serbije, ostao je najveći broj serbskih varoši i sela, paora, graničara, oficira, i komersanata, i zanatlija. mnogi, među njima, postadoše đenerali, feldmaršali, ordena marije terezije kavaljeri, pa i baruni, i grofovi. veze, sa njihovim familijama u rosiji, prekinule su se. za vreme napoleonovih ratova, čak je bilo i takvih slučaja, da je jedan član familije ratovao na austrijskoj i franceskoj strani, a drugi, na ruskoj. granica je bila u rukama napoleona. serbski pukovi postadoše austrijski. samo svest, kod prostog sveta kod onih koji nisu bili u rosiju otišli nije se gasila, kao što se ne gasi vatra u kući, dok u njoj ima živih. vuk, na primer, priča kako su u hrvatskoj skupljali novce, da se kupi barut, i puca, na veselje, što su francezi u moskvu ušli. pa su se i sa jednim slepcem našalili, pa su i od njega prilog tražili. a taj hudi siromašak odgovorio. dobro. ja ću sad dati. ali kad stanu otpucavati, onda da ne ištete od mene. kad stanu otpucavati. te zime, godine 1753, u rosiji, među serbskim iseljenicima, nastaje i velika tišina. u protokolima njihovih štapskvartera, u njihovoj korespondenciji, u papirima o njima, nastaje praznina. teško je razaznati se, posle te zime, u papirima, o kretanju, i doživljajima, junaka našeg romana. a naročito pavla isakoviča. neizvestan je i sam broj iseljenika. predanje kaže, iselilo se u rosiju, oko dvesta hiljada duša. serbski papiri kažu, oko dvadeset hiljada. ruski, kažu, dvetri hiljade. zbrka je velika i u korespondenciji iseljenika, sa rodnim krajem. prema jednom pismu isakoviča budimskom komersantu, georgiju rakosavleviču, senator stritceski, otac petrove žene, umro je u novom sadu, te godine. prema testamentu isaka isakoviča, reklo bi se, da je bio živ do 1771. prošlost, u pismima, puna je takvih protivrečnosti. za krigskomesara garčulu, jedan papir kaže da je ubijen u trijestu, godine 1764. bio je na putu za krf. ubio ga je sluga. baruna engelshofena, feldmaršallajtnanta, iz temišvara, lako je pratiti, u dokumentima onog vremena, sve do njegove, svečane, sahrane. datum njegove smrti tačno se zna. grof kajzerling vidljiv je, godinama, kroz dokumenta, kao čuven, rosijski, posol. samo, da li je ostao ćelonja, ili mu je pomogao harputer, kir anastasa agagijanijana, to ne beleži istorija. agagijanijan je, prema jednom pismu, izgleda, umro u odesi, kao bogat trgovac. čuvena je bila, diplomatska, karijera, sekundsekretara grofa kajzerlinga, volkova, koji je radio papire o preseljenju črnogoraca vladike vasilija, trona serbskago egzarha. vasilije, međutim, nikad nije dobio dozvolu da se iz rosije vrati u črnu goru, koju je opisivao kao da je lepa i plodna. vasilije je umro u moskvi, u jadu i bedi, maja meseca 1754. agagijanijan je pisao pavlu, o majoru božiču, nekoliko pisama, iz beča. ali, znamo da ta pisma, policija, nikad nije pustila da odu, do kijeva. božič se pominje u nekoliko dokumenata. što je čudnovato, pominje se i u rosiji. bilo je nekoliko majora božiča. sasvim je čudnovato što se, u crkvenim knjigama, u varoši jegra, u hungariji, pominje i neka evdokija despotovič, kao ftorobračna. ona to nije bila, kad se za božiča udavala. ako je ta, zapisana, naša evdokija, znači da se udavala ponova. za nekog drugoga. ko zna za koga se udavala. što je još čudnije, u toj igri prošlosti, naša evdokija, očigledno, pominje se i u jednom pismu trandafiloviča, pisanom isaku isakoviču, godine 1754, septembra 3. u tom pismu se nalazi i ova rečenica. takožde primih ot gospodara ćirka despotoviča, for. 800, za gospožu evdokiju, u kijev, otišlu. to bi značilo da je ta upaljenica otišla, za svojim švalerom, u kijev. valjda u nadi da se za njega uda? to bi značilo da ju je pavle ugledao, onako izmenjenu, debelu kao mečka. šta li je osećao pri tom jezivom doživljaju. da vidi, kako se ljudsko telo, kao i duša, menja? kako je lepota brzo prolazna. je li primio tu ženu, i takvu, ne znajući šta ga je snašlo, ili iz sažaljenja? a ona? je li plakala, zbog toga, kakva se načinila? ili se smeškala, glupavo, uverena da je ona, i takva, čarobna? ima međutim, još jedan, još luđi, podatak, o tim pavlovim saputnicama, u jednom pismu isaka isakoviča, koje mu je pisala te iste godine stara đeneralica ševička, rođaka. prema tom pismu, izgleda, da prota bulič optužuje pavla da je u mirgorod došao, sa jednom, mladom, lepoticom, koja živi u kući pukovnika rakiča, ali koja je pavlova švalerka, a zove se tekla, unuka voskara despotoviča iz budima. o svemu tome, međutim, u pismima aninim, đurđevim i petrovim, nema ni pomena, ni traga. znači li to da je, za materom, došla, u kijev, i ćerka? da je mladost pobedila, i zamenila, i rođenu majku? prošlost, na takva pitanja, odgovora ne da. i bolje da ne daje. možda su to sve samo brbljanja emigranata i reklakazala. ono što se, kao sigurno, može tvrditi, iz pisama u zaostavštini isaka isakoviča, to je, da je otac anin doveo decu đurđevu u kijev, posle te zime, u leto 1754. a da su i deca trifunova dovedena. isak je, u jednom pismu, od fenrika vulina, saznao da je kumrija napuštena, ali da je našla drugog švalera u oseku, mladog lajtnanta, novakoviča. o njoj se priča. ostavila je svog starog oca, da umre, usamljen, u rumi, pod dudovima. ni trifun, matori, u rosiji, nije bio bolji. čekao je samo dispens mitropolije, pa da se opet venča. sa ruskinjom. mladom. koja nije mogla biti starija od dvadeset godina. sve je to nestalo, kao neki šapat, pod debelim slojem snega. zima, godine 1753, bila je, u rosiji, duga i vrlo hladna. mnogo više tragova, i podataka, tačnih, nego o pojedincima, posle te zime, ima, u papirima iz prošlosti, o nacionu isakoviča, u rosiji. stara đeneralica ševič dobro je naslutila, kad je rekla, da će se romanca pavlova pretvoriti u romancu o njegovim sunarodnicima. sigurno je, o pavlu, samo to, da je pavle bio, u bahmutu, i mirgorodu, sve do početka idućeg rata, koji je počeo kroz tri godine, a trajao sedam godina. sigurno je da je u tom ratu učestvovao, zajedno sa svojim bratencima. o tom postoje dokumenta. taj rat, koji se nazvao sedmogodišnji, kažu, izazvali su englezi, koji su zavideli, na bogatstvu, francezima. englezi, kažu, da je taj rat počeo u americi, gde su francezi hteli da otmu kolonije engleza. marija terezija pomagala je, u tom ratu, franceze. a rosijska imperatrica, mariju tereziju, protiv prajskog kralja, koji nije bio ljubitelj žena. za serbske iseljenike, rat je počeo, te zime, kao rat graničara, prema turcima i tatarima. oni su, u rosiji, nastavili svoj rat, koji su bili prekinuli, kad su izišli iz servije, sa austrijancima. oba ta rata bila su sasvim slična. novo je bilo samo to da su isakoviči morali slušati, te zime, u mirgorodu, u štapskvarterama, da su posle njih, sad, na redu, selidbe u rosiju, vlaha, bugara, grka. iz turske. počelo je bilo uspostavljanje moldavskih, bugarskih, grečeskih, konjičkih pukova. za moldavske doseljenike interesovao se, lično, vicekancler, voroncov. turska, naime, nije zabranjivala iseljavanje, nikada. pojam iseljenika nije postojao kod turaka. rosijski agenti, konzuli, diplomate, počeli su onda da sakupljaju iseljenike, na osnovu, tih, legalnih, pojmova. obreškov, zamfiranovič, i drugi, iseljavali su ljude iz turske, bez ikakvih teškoća. pavle isakovič pisao je, valjda, i dalje svoje predloge, đeneralu bibikovu, kako da se njegov nacion, u austriji, oslobodi, ispod iga paorstva. samo, da li je bibikov ta akta slao, ili ne, u sanktpetersburg iako je bio dobro raspoložen prema isakovičima, jer se počeo da udvara ani to se ne zna. fakat je da su, iz okoline mirgoroda, te godine, bežali, i rosijski seljaci ispod iga paorstva. ono što znamo, to je, da je isakovič, u to vreme, zaista sve više ličio na čoveka, koji se smeška kao lud na brašno, i koji je sišao s uma, iako se to ne vidi. taj razočarani ljubavnik, ostao je udovac, prema svim dokumentima sudeći, koji su se našli u štapskvarteri brigadira vitkoviča. pavle je, kao udovac, zapisan, i pri odlasku u rat, kad je polazio sa kozačkim pukom, iz mesta černigov. pored podataka o njegovoj šarži, austrijskoj i rosijskoj, stoji zapisano da je vdovec. ni traga o nekoj evdokiji, ili njenoj ćerci. otišao je iz kijeva, bahmuta, mirgoroda, černigova, sam. biće da je, uoči rata, pomislio da su, ne samo ljubavi i švalerke prevare i mađije, u ljudskom životu, nego i to doba u kom je živeo, i ta evropa, kroz koju je bio projahao. njegov srem, njegovi panjevi i uzbrdica njegova u hrtkovcima, koja se zvala vučja greda, pratili su ga, svojim slikama, u sećanju, mora biti, i u rosiji. kraj svih tih, vrlo čudnih, reklakazala, o evdokiji i njenoj ćeri, znamo samo to, da je, u svojim pismima, pominjao ono plavo kube, od olova, na ženinoj grobnici, moleći da ga čuvaju i opravljaju. ono je bilo vidno, izdaleka, iznad poljana u žitu. farba na tom kubetu počela je bila da se krnji i ljušti, i da opada, pa mu je isak javljao da treba novaca, da se to opravi. za pavla to kube bilo je znak, izdaleka, da ima nešto neprolazno u ljubavi. to se ne može odseliti. pakao, pakao ljudski evdokije, tekle možda su, zaista, bile i tu, uz put, kojim je prolazio, u rosiji, ali taj pakao nije mogao više da zaustavi čoveka, kad prvu polovinu života prevali. u drugoj polovini života ljudskog, volja i misli bili su jači. trebali su svi da se pomire sa svojom sudbinom. u jednom svom pismu, pavle je pisao, isaku isakoviču, da starog poočima njihovog, vuka, isakoviča, treba zavaravati, reći mu da će se pavle, u rosiji, oženiti, i familiju nastaviti, ali da je istina da on, pavle, na to, više, nikako, ne misli. jer ma koliko se to neverovatno činilo, očigledno je, prema dokumentima u štapskvarteri, da je taj isakovič, koga su svi ženili, ostao neoženjen i bez dece, u rosiji. on je svoju ženu, i mrtvu, sve više voleo, samo je prestao da o njoj govori. đurđe i petar su mislili da ju je zaboravio. život se, i posle odselenija u rosiju, nastavio. pošto je to bilo nevidljivo, i u familiji, njegovu ženu, njen primamljiv stas, njene lepe oči, sa tamom nekog dima na sebi, svi su, polako, čak i varvara, zaboravljali. ona im više, ni u razgovoru, nije dolazila, ćutke, u svojoj plavoj krinolini, sa korzetom od šeputa, koji su bili velurni i crveni. nigde više, ni pomena, kod isakoviča, u rosiji, o toj ženi. međutim, njen muž je nju sanjao, njeno bledo, lepo, duguljasto lice, do smrti. to lepo, ozbiljno, skoro tužno, lice, iako se sad javljalo, sve ređe, gledalo ga je on je to video i tamo, u rosiji. pre mu se javljala, samo u snu, sad mu se javljala, u mislima. i na danu. život je u rosiji ličio na život koji su u temišvaru vodili, a nije bio sasvim drukčiji, kako su to isakoviči očekivali. međutim, pavle je osećao da bi taj život, da je ona sa njim, bio sasvim drugi. to, da udovci, kako pavle kaže, nikad sretni ne mogu biti, jako je ljutilo đurđa. važi, govorio je pavlu, samo za udovce koji su, od svoje žene, mokrim obojkom udareni. treba, kaže, ženu, voleti, ali kad umre, treba drugu uzeti. tako su radili i naši stari. kraj svega toga u dokumentima jasno stoji. udovac, vdovec. to ne znači, da je pavle isakovič završio svoj život, u rosiji, u nekoj plačevnoj šašavosti. naprotiv, varvara je govorila ani, da pavle nikad nije bio, izgleda, srećniji. kad bi ga đurđe, po stoti put, u one zimske noći, pitao, kako je bilo, kod imperatrice, u audijenciji, pavle bi se čak i veselo smejao. iako su pavlove posete, u kući njegovih bratenaca, u mirgorodu, bile retke, iako ih, u svojoj kući u bahmutu, kao da nekog krije, nije rado primao, on bi bio vrlo prijatan posetilac, kad bi đurđu došao. tada bi, katkad, opet bio onaj stari, oholi, pavle, iz temišvara, koga ništa na svetu ne može da oslabi. kao što ljudsko lice, posle smrti, za trenut, dva, postane blago, lepo, mirno, tako je i taj isakovič ostao, u sećanju tih iseljenika u rosiji, lep i prijatan. ponavljao je đurđu da je, iako nije stigao do imperatrice elisavete, zadovoljan, što je stigao do rosije, pa i zato, što su svi oni došli. sve će biti dobro. mnogi su ostali tamo u sremu, i mahali, ali je dobro, što su, bar oni, jedna manjina naroda, u rosiji. biće ih, ubuduće, u ruskoj zemlji i krvi. neće to biti uzalud. sujetan, tih, tužan, isakovič je bio, pri kraju te zime, opet, onaj stari, koji nikad nije priznavao da gubi. mogao je da ne jede, da ne pije, danima, ali da tiho zvižduka samom sebi, i da se, sa osmehom, po kom su ga ljudi pamtili, kreće po kući, i štali. u očekivanju proleća uvek je nešto nalazio da uradi, da svrši. iz jednog pisma prote buliča, iz mirgoroda, iz kog bi se moglo razumeti, da isakovič ima, u mirgorodu, neku mladu lepoticu, teklu despotovič, koju krije u kući rakič, a sa kojom živi, i, u kijev, odlazi, hoteći da se ženi moglo bi se razumeti i to, da pavle živi u prošlosti. priča, kaže prota, bez kraja i konca, o njihovom, isakoviča, životu, koji je započeo u serviji, a završiće se, eto, u rosiji. sa deset godina, kaže, bio je, pod cerom, u bezbrižnom detinjstvu. sa petnaest u belgradu. a sa dvadeset i četiri, gledao, kako crna bara i cer, gori. kako u srem prelazi. pa kako i iz srema odlazi, u rat, koji ga čak u pemsku i olandiju odvodi kad mu je bilo trideset godina. uvek su se isakoviči selili. nikad sretni nisu bili. proleća, leta, jeseni, i zime, uvek su drugde dočekivali nikad suvih gaća, kaže, iako nisu rakova tražili. a sad im, tako, lagano, prolaze ovi zimski dani. ono što prota nije rekao, svi ti ljudi u okolini mirgoroda i bahmuta, postali su bili pavlu bliski, brzo, kao da su mu, i oni, sunarodnici. pavlu se taj seoski, rosijski, svet činio, isti, kao što su bili i njegovi mahalčani. bagremovi kao bagremovi. imao je čudan osećaj da će, u rosiji, večno živeti. bio je još suviše mlad, da na smrt misli, ali mu se, u bahmutu, učini da je jedan život završio, pre nego što su došli. a sad živi jedan novi, i, od početka. sigurno je samo to, da se u papirima vitkoviča pominje da je isakovič nastavio da piše predloge, kolegiji, u sanktpetersburg. tamo su, međutim, čitali šematične spiskove đenerala horvata de kurtiča, koji je, na papiru, već bio stvorio, jedan makedonski i jedan bolgarski, husarski puk, pa je sad okupljao i pehotni. ta zima, godine 1753, bila je, u sanktpetersburgu zavela modu gledanja u budućnost. za to su se upotrebljavale velike, kristalne, lopte. astrolozi i nekromanti, i slobodni zidari, bili su omiljeni. imperatrica pak, koju je pavle toliko želeo da vidi, da joj serbske molbe protumači, bila je, te zime, naročito vesela. željna života. elisaveta petrovna, carica svih rosija, bila je, te zime, uzela četrdeset i četvrtu, a volela igranke, koje traju do zore. ona i grof razumovskij, bili su, te zime, u prestonici, priredili nekoliko črezvičajnih balova. dvor koji je u sanktpetersburgu bio tako blizu tamnici bio je, te zime, toržestveno osvetljen. kao u nekoj zimskoj bajci. nizale su se, bez broja. maskerade, fajerverke, iluminacije, pa i operske predstave, komedije i koncerti. davali su se franceski pozorišni komadi i talijanske farse. carica je bila lepša nego ikad. isakovič je, međutim, bio nestao, u snegu, i neće moći, nikad, da je vidi. ćerka petra velikog bila je stasita, vrlo lepih grudi, a imala je, u svom lepom, okruglom, licu, krupne oči. obrve su joj bile ako je verovati savremenicima naročito velike. nosila je brilijante u kosi. a orden, sa lentom, preko grudi. pod malom, ljupkom, bradicom, i, na ruci, imala je obično šeput, od velura, crni. iako je carica elisaveta primila nekoliko serbskih oficira, zaista, u audijenciju slučaj, komedijant, hteo je da je ni jedan od isakoviča ne vidi svojim očima. pavle je caricu doživeo samo u onoj, glupoj, oficirskoj šali. on je slušao o njoj svaku reč koju su ana i varvara, od žena ruskih oficira, slušale, ali se to sve svodilo samo na to, da carica ima krasivi cvet lica i krasivie nogi. niko nije smeo da priča o sladostrašću, koje, u toj ženi, bukti. ni o njenim ljubavnicima, o njenom oblačenju u kostim muški, franceskog musketara, holandskog matroza, kozačkog hetmana. šaputalo se samo kako se, na njenim balovima, po njenom naređenju, muški oblače u ženske haljine, a žene u kostim muški. najekstravagantnija bila je, u tome, ako je verovati istoriji, knjeginja rumnjancev. najsvečaniji dan u rosiji, u to vreme, bio je decembar osamnaesti. rođendan imperatrice, kad su topovi gruvali. carica, razume se, nije ni sanjala da se, u mirgorodu, pojavi, ili da ide u bahmut. da će doći u kijev, bili su izmislili, za isakoviča, oficiri. mesto carice, u kijevu je bila osvećena i nošena čudesna ikona matere božije u pečerskoj lavri. za koju se pričalo da ju je slikao, svojeručno, sam apostol luka. carica je rado putovala po rosiji koju je zvala. rosija, doroga, ali nije imala u programu kijev, te jeseni. ona je prelazila odstojanje od sanktpetersburga do moskve, u galopu, u kolima, za svega nekoliko dana, ali u kijevu, za života pavlovog, bila nije. pavle, dakle, zaista, nije imao priliku da pred njom kleči. takvi susreti su, na ovom svetu, uvek, retki. isakovič, u bahmutu, nikad nije doznao, ni to, kako je carica i da li je, carica, primila vesti, o toj glupoj, šali u kijevu, među iseljenicima serbskim, koji su je predstavljali lažno i sramotili. zna se da je i ona mislila, o ljudima, kao njen ministar petar ivanovič šuvalov. da se ni jedan čovek nije rodio anđeo. ali da li je, i kako je, kažnjen višnjevski, pavle, i isakoviči, nikad nisu čuli. čuli su da se carica sve više predaje udovoljstvima stola, i goji. da provodadžiše i svojoj poslugi. da svakog, u svojoj okolini, udaje i ženi. sve to, nimalo, nije uticalo na sudbinu isakoviča u rosiji. ono što je rešilo njihovu sudbinu, voljom, te, njima nepoznate, žene, bili su njeni državni planovi, koje su šuvalovi, bestuševi, rumnjancevi, izradili. rat prajski. san, minihov, osvajanja konstantinopolja, gde se očekivala pomoć hrišćana, 20.000 ljudi, koji će se rusima pridružiti, napušten je. rešeno je da se pođe na berlin. isakoviči o svemu tome ništa, te zime, još nisu znali. malo se zna o prošlosti, malo se i može znati. na jednom papiru elisavete petrovne nađeno je, posle njene smrti, na primer, zapisano, njenom rukom. plamen ogn. dve reči. niko, ni danas, ne zna, zašto, niti šta to treba da znači. ni ta zima, godine 1753, nije mogla da traje večno. mraz je popustio u martu, i u mirgorodu, i u bahmutu, pa su naselja videla da se, iz zemlje, javlja prvo njihovo žito. proleće se opet vratilo na zemlju. već ko zna koji put u svetu. ko zna koji put. nije to shvatljivo, nije, ljudskom umu. dani su prolazili. bibikov je neke naselio i po varošima, pa je i zanatlija, i komersanata, bilo, a prota bulič se brinuo da i popove dobiju. on je službe božije samo nadziravao. velika većina naseljenika, međutim, ostade u vojsci. već tog proleća, zagaziše u krv, ponova, a nosili su se sa tatarima, koji su napadali granicu. petar isakovič tražio je, izgleda, smrt, u tim čarkama, ali ga kuršum nije hteo. naprotiv, pročuo se, i dobio čin kapetana, iako ga nije tražio. đurđe se naglo bogatio. trifun je čekao samo pismo mitropolije, pa da se oženi. ruskinjom. mladom. mogla je imati dvadeset, ne više. pavle je, kad su mu bratenci dolazili i posećivali ga, govorio. vidi mu se, kaže, da neke mađije vladaju u ljudskom životu, a ne bog, niti volja ljudska. veliku je nameru imao kad je pošao. prežde. sad ih više nema. nego smatra da čelovjek treba da živi besmisleno, kao i životinja, zver, biljka. u blagopolučnom zdravlju, pustivši da se, njime, jutra i večeri, događaji, i vreme, igraju, kao što se oblaci, oko sunca, igraju. smisao života, kaže, našao je u tome, da živi onako, kako mu šta dođe, veselje, neveselost, žalost, radost. radiće u štali, u zemlji, svoj posao, oraće, kopaće, dok ne počnu manevri, u maju. a tada će izjahati pred svoje vojnike i spremati ih da pređu u trab, galop, pa juriš i smrt, i pobedu. zato se rodio. niko nije još svoju sudbu izbegao, a život nije naručen, nego je to, što nas snalazi, bez naše volje, i ne onako, kako bismo želeli. živimo, plačemo, smejemo se, kad kako. svaki ima svoj vek, svoju ljubav, svoj svetli deo života, kao tica koja, kažu, uleti iz mraka u osvetljenu dvoranu i izleti na drugu stranu u tamu. tako mu je, kaže, protumačio to, pop mikailo, pri njegovom pošastviju u rosiju. imao je vani pravo. tog leta pavle isakovič premešten je u černigov. izlazio je i na granicu. dani su prolazili, a nije poginuo. prošli su i manevri u maju. došla je i jesen, ona čudesna ruska jesen, u bahmutu. kad sunce bukti iznad stepe, kao da hoće da zapali sve na svetu. da je isakovič proveo, i godinu 1754, u černigovu i bahmutu, i bio živ, to se vidi iz jednog pisma prote buliča, koji je isakoviča, povodom smrti vladike vasilija u moskvi, pomenuo. zatim je opet došla zima, pa je pavle, valjda, opet bio u bahmutu. dani su prolazili i ko bi ih brojao? bezbrojni su, kao i noći u kojima čovek bdi. koliko? neki kažu. koliko je zrna peska u moru. pače morskago peska. drugi kažu. koliko zvezd na nebu. pavle je, svakako, preživeo tamo još koju godinu. o životu isakoviča, posle godine 1754, znamo samo toliko, da se morao nastaviti. čak i da je isakovič umro, teško da bi mi to, lako, danas, znali. ako jedan čovek umre, pa zvao se on pavle, ili petar, ili trifun, ili đurađ, porod njegov ostaje za njim, da dalje živi. za pavlom nije ostao niko. to znamo. u trenutku kad je isakovič sklopio oči ako ih je sklopio u idućem ratu, ko bi znao reći koliko je porođaja bilo, istog tog dana, na svetu? koliko je lasta, ševa, golubova, izletelo iz gnezda? koliko orača počelo da ore? koliko je drveća, tundri, trava, proklijalo, i u rosiji, pa i na kavkazu, pa i na uralu, sve do kamčatke dositejeve. posle duge zime. zar je čudno, da se isakovič pominje, svega još jednom, u ratu, a posle gubi, i ne spominje, ni u papirima serbskih lukova, ni svoje familije, nikad više. sigurno je da su trifun, petar, đurađ, pa i pavle, bili u armiji, koja je odvedena iz mirgoroda, posle tri godine, na poljsku, zatim na prajsku granicu, i da je pavlov černigovski puk učestvovao, u pohodu na prajsku, kud ruske armije odoše, mesto na aja sofiju. nekoliko hiljada pavlovih sunarodnika učestvovalo je u tom ratu. pavle je otišao iz mirgoroda, sa tim sjajnim trupama to znamo. da li je negde podigao, visoko, po svom običaju, sablju, i pošao pred svojom konjicom, nemo, prvo u laki trab, zatim u galop, da najzad polegne po konjskom vratu i juri prema neprijatelju? čudnim slučajem, papiri su sačuvali fakt, da je, posle bitke, u kojoj su tučeni francezi, novi saveznici marije terezije, u junu mesecu, ruska armija odgovorila pobedom, tridesetog avgusta, kod mesta grosjegerndorf. u toj bici, istorija je sačuvala ataku jednog serbskog sad rosijskog husarskog, švadrona, na prajsku pešadiju u jednoj vetrenjači. opisan je juriš koji je vodio mlad kornet, junački. pao je sa konja mrtav pred vetrenjačom. zvao se kaže dokument marko ziminski. mnogi su doseljenici, u tim bitkama, ostali na zemlji, nepomični. oni, koji su ostali živi, odvedeni su na novo zborno mesto. poznanj. mnogi su, meću njima, do konca maja meseca, 1760, još živi. generalfeldmaršal grof saltikov održao je parad sa njima, juna meseca, kod mesta zovomaja diršau. što je najluđe, u tom ratu, nisu srbi samo pod rosijskim zastavama ginuli. i austrijska vojska izvodila je slične, serbske, pukove, na bojišta, prema planu grofa merci. a ginuli su prema planu grofa haugvic, koji je, u austrijsku vojsku, bio uveo nov manevar, brz plotun, u bici. on je, i među oficire, u kasarni, uveo nešto novo. a nazivao je to staleški duh. esprit de corps. nije, dakle, život serbski bio besmislen, nego njihove smrti. bilo kako bilo, septembra meseca pomenute godine, u vojenom savetu, grof fermor se rešio da ide na berlin. u tom pohodu, trifun je postao pukovnik, đurđe je izgubio nogu do kolena, petar se proslavio zarobljavanjem neprijateljskih oficira. o pavlu isakoviču pomena nema. nije, međutim, ni marija terezija, sedela skrštenih ruku, ni kad je uspela da prekine tu seobu serbske milicije, u rosiju. život serbski se nastavio i u austriji i nacion je nastavio ono što se, već prilikom tih selidbi u rosiju, započelo. na hungarskoj dijeti, i posle tih selidbi, gospoda marije terezije ocenila su, dobro, opasnost, koja imperiji preti, od tog šizmatičkog naciona, koji je hteo da se odseli u rosiju. naročito opasnost, koja od vojenih lica u serbskom nacionu preti, imperiji, imperatorki, austriji, pa i evropi. dijeta je kroz koju godinu počela da traži ukidanje serbske hofdeputacije u beču. tražila je da se ukinu vladičanstva u plaškom, u kostajnici, u pakracu. da se ne daju plemićska pisma, barunske i grofovske titule, pravoslavnima, naročito ne, kad su vojena lica. čudno. čudno. obuzima ih, kažu, opravdani strah, posmatrajući ovo grdno tijelo, koje se proteže od moskovskih granica, pa do jadranskog mora. a osobito, kažu, od reči do reči, kad rasude onu strašnu slogu, tog naciona i njegovog vojenog staleža, gde su svoje koristi uzajamno ukrstili. pa s jedne strane vojnički stalež obikao je razmicati svoje granice koristeći se osobito napadajima šizmatika, a s druge strane opet, ti, nesjedinjeni grci, silno sebe raširuju, pod moćnom zaštitom svog vojenog staleža. tako se u austriji mislilo i tako se osamnaesti vek završavao. godine su, međutim, prolazile. zime, proleća, leta, jeseni. smrti pojedinaca, porođaji, životi pojedinaca, smrti. turski ratovi se, međutim, nastaviše, i posle pohoda ruskog na berlin, u koji su rusi ušli. kostjurin, u kijevu, bi, i prođe. horvat je negde završio, u zatvoru. talasi dnjepra su se opet smrzavali u zimi, a kad bi proleće došlo, led je pucao, i dnjepar se razlivao i nosio bujicom, i život ljudski, i sneg, lanjski. sve prođe. kroz trinaest godina rat se nastavio. o isakovičima nema traga u papirima koje je isak isakovič ostavio. ni za vreme turskog rata, koji se 1774. završio. ni za vreme idućeg rata, kad su austrijanci, i serbski frajkori, ušli u beograd, 1789. isak isakovič je bio, 1771, umro. austrijanci su, godine 1792, iz beograda opet izišli. počeli su napoleonovi ratovi. đeneral nikolaj ivanovič de preradovič komandovao je konjičkim gardijskim pukom, koji se u bici, kod mesta austerlic, proslavio. rusi počeše početkom xix veka da silaze na balkan i u serviju. gde su bili oni koji se odseliše u rosiju? u svojoj beskrajnoj ljubavi prema svom nacionu, siromašni serbski soldatenvolk činio je sto godina ono što je jedino mogao. ginuo je. a tamo, gde se, u rosiji, u zemlju sahranjivao, beležio je svoje prisustvo imenom, koje je svojim selima davao. jer brda, reke, naselja, u svom imenu čuvaju bolje uspomenu na prošlost, nego pojedinci u životu. ta imena nisu davali, ni u austriji, ni u rosiji, spahije andreoviči, ili baruni ljubibratiči, ili baruni joviči, ili feldmaršallajtnanti radoviči. koji su iz zlatnih burmutica šmrkali. ta imena su, svojim naseljima, davali serbski pavori. memoaristi, istoričari, dabogme, nisu nam zabeležili mnogo imena tih paora, oni su beležili imena đenerala, i onih, koji su, u rosiji, postali feldmaršali i grofovi. tekelija je postao feldmaršal na kavkazu i činio se naslednici elisavete, katarini ii, kao petar veliki. tako je rekla potemkinu. simeon narandžič zorič postao je ljubavnik te žene i ona je, o njemu, zapisala, u svojim, franceskim, memoarima, nešto, zanimljivo. dok su drugi, da bi zadovoljili njenu, ljubavnu, žeđ, uzimali afrodizijake, taj srbin je bio takav, da mu to nije bilo potrebno. svaki stiče besmrtnost na svoj način. ali je carica o zoriču napisala i to, da nije mogla da se načudi, kako se plemenitost i dobrota, kao tica, ugnezdila u srce jednog vojnika, a to je bio njen krasavec sima. bilo bi uzaludno nabrajati imena svih tih oficira, koji odoše u rosiju i upisaše svoje ime u rosijsku armiju i imperiju, koja je, za vreme te pobede 1760, brojala 300.000 ljudi, i mogla, da je elisaveta htela, da osvoji celu evropu. memoaristi i istoričari kažu da su, od onih koji se iseliše, postali đenerali. ivan georgievič ševič, ranko rodion de preradovič, maksim teodorovič zorič, teodor arsenievič čorba. ivan podgoričanin postao je grof. generalmajori su bili. semen gavrilovič zorič, nikolaj ivanovič čorba, georgije mihailovič bogdanov, david gavrilovič narandžič, georgije i juri rodionovič de preradovič, konstantin nikolaevič laloš, ivan hristiforovič šterič, semen mihailovič černoevič. brigadir je postao. konstantin nikolaevič juzbaša. i njegov drug rodion stepanovič plamenac. to nisu, svi đenerali, koji su đenerali postali. čemu ih ređati? njihova imena nestala su u prošlosti i tišini smrti. zabeleženi su i mnogi pukovnici. radulovič, cvetinovič, ivalov, kosavčič, davidovič, petar šejtani, efrem rankovič, a zabeleženi su i potpukovnici. čorba, vuič, šterič, ožegovič. bilo je i majora. vukovič, aleksej trebinjski, bukšan, žigič, crnčič, stankovič, vuič, golub, miloradovič, markovič, miokovič. čemu ređati neke, a izostaviti druge? u dvorskoj gardi, u sanktpetersburgu, najlepši kapetan bio je. pavel černoevič. nema, međutim, ni traga vahtmajsteru, pivaru. niti znamo kako je završio, vahtmajster, popov, iz kikinde. svi oni, koji su se iselili, da izbegnu igo paorstva u austriji, ginuli su i umirali, i sahranjivani, bezimeni, u rusku zemlju, koju je ubrzo preplavio opet ruski narod. oni su, posle ratova, rili zemlju na ingulu, na donecu, da bi ishranili svoju decu i ispunili volju božiju, da se život nastavi. istorija je zabeležila, da se, posle sedamnaest godina, od njihovog naselanija, pojavila u rosiji čudna fatamorgana na nebu. koja se zove aura borealis. ali istorija ne beleži šta su oni mislili, dok su gledali, tu fantastičnu, nebesnu pojavu. kakvog je smisla imalo to u njihovom životu? ti paori, međutim, koji su svoje kosti posejali u zemlju koju su novom servijom nazivali, zapisali su imena svojih sela, koja su u srcu nosili. na geografsku kartu rusije, i evrope za večnost. kada su rusi počeli da silaze na balkan, u ratovima, na kartama austrijskim piše, ime sirk bare, od almaša do čuruga. piše i dominum mitrovitz. i selo laćarak. i regnum sclavoniae. i duct syrmium. a na rosijskim kartama piše, sa suzama. sombor, mošorin, čanad, nadlak, pečka, glogovac, pavliš, sentomaš, senta, kanjiža, martonoš, bečej, subotica, pančevo, zemun, čongrad, vukovar, vršac, slankamen, kovin. to piše na rosijskim kartama, do xix veka. nigde ne piše ćurčija, šijak, ađanski, jankovič, vidak, gaja, gruja, kuzman, radak. imena pojedinaca se ne ispisuju na karte. godine su prolazile i život se nastavljao. na ruskim geografskim kartama, iz 1860. godine, počinju da nestaju i imena mesta. još se nalaze. titel, ilok, mošorin, vilovo, gordanovci, nadalj. godine su, međutim, ređale se i prolazile. život se nastavljao, a smrti su bile besmislene. i drugi su nacioni izumirali i drugi su se nacioni selili. svud prolaze, zime, proleća, leta, jeseni. kad je, godine 1862, vršen u rusiji popis stanovništva u hersonskoj guberniji, nađeno je još hiljadu duša, koje su tražile, da se zapiše da su oni. serbski. da im se zapiše, kad umru, da su tom nacionu pripadali i srcem svojim bili odani. kad je taj popis stanovništva vršen, godine 1900, nije nađen, serbski, niko. ako neko danas, čak i danas, uzme u ruku geografsku kartu te zemlje, u koju su ti iseljenici sahranjeni, u moru ruskog naroda, naći će na karti, blizu mirgoroda, ime mesta. martonoš. na reci ingul, naći će. pančevo. naći će i jednu suboticu. i jedan nadlak. godine i sad prolaze, leto prođe i lišće žuto opada, a zatim ove zaveje sneg. ali će, na proleće, dnjepar opet krenuti, i valjati se, veselo, kroz tu zemlju mrtvih, prema moru, uz pesmu i igru živih. godine će prolaziti. ko bi mogao nabrojati tice, koje se sele, ili sunčane zrake, koje sunce seli, sa istoka na zapad i sa severa na jug? ko bi mogao da predskaže, kakvi će se narodi seliti i kuda, kroz stotinu godina, kao što se taj nacion selio? ko bi mogao nabrojati zrna, koja će, idućeg proleća, nicati na svetu, u evropi, aziji, americi, africi? neshvatljivo je to ljudskom umu. tamo, kud su isakoviči i taj soldatenvolk otišli, kao i toliki njihovi sunarodnici, koji su na svojim leđima, kao puž, svoju kuću nosili, nema više traga, svemu tome, sem ta dvatri imena. bilo je seoba i biće ih večno, kao i porođaja, koji će se nastaviti. ima seoba. smrti nema.